<?xml version="1.0" encoding="utf-8"?><feed xmlns="http://www.w3.org/2005/Atom" xml:lang="sv"><generator uri="https://jekyllrb.com/" version="4.3.3">Jekyll</generator><link href="https://carljohanrehn.github.io/multi-language-al-folio/feed.xml" rel="self" type="application/atom+xml"/><link href="https://carljohanrehn.github.io/multi-language-al-folio/" rel="alternate" type="text/html" hreflang="sv"/><updated>2024-01-06T13:53:02+00:00</updated><id>https://carljohanrehn.github.io/multi-language-al-folio/feed.xml</id><title type="html">blank</title><entry><title type="html">Ombergsbygden</title><link href="https://carljohanrehn.github.io/multi-language-al-folio/blog/2023/ombergsbygden/" rel="alternate" type="text/html" title="Ombergsbygden"/><published>2023-09-01T14:11:56+00:00</published><updated>2023-09-01T14:11:56+00:00</updated><id>https://carljohanrehn.github.io/multi-language-al-folio/blog/2023/ombergsbygden</id><content type="html" xml:base="https://carljohanrehn.github.io/multi-language-al-folio/blog/2023/ombergsbygden/"><![CDATA[<p>Till Hov, till Tåkern och Ombergsbygden går från Skänninge en ur gammal landsväg i västlig riktning. Liksom alla gamla vägar över slätten löper den på en hög vägbank, ordentligt upplyft över det lågland som i vägens äldsta århundraden var en sammanhängande blöt och besvärlig kärrmark. Nu har man idel täckdikade fält om kring sig — sådana vidder att knappt de skånska storbygderna visar något motsvarande. Vägen går fram i krökar, som inte längre har någon riktig motivering i detta väldränerade landskap. Man har god tid att låta blicken dröja vid kyrktornet i Bjälbo, som sticker upp över en flack jordhöjd — på folkungarnas tid det enda stycke mark som gav boplats och åkerjord utom räckhåll för vårens översvämningar.</p> <p>Bortom Bjälbo svänger vägen upp på jordhöjden och öppnar ett nytt perspektiv, nya åkervidder mot västra horisonten, där en förnäm bergprofil står tecknad i blått. Det är Omberg. Tavlan har den blonda ton, det egendomligt lätta och förklarade ljus, som är himladelen i detta mullens och den dryga fetmans land.</p> <p>Hovs kyrka står vit som en fyrbåk och lyser över slätten. Vit var också interiören, kalkvit och kall, sådan jag minns den från unga år. Ingen av oss, ingen av sockenborna visste då, att under putsen i de vackra valven fanns gömd en bildvärld, en Biblia pauperum, där profeter och apostlar, bröder och systrar i tron står saligt skådande och lyssnande kring Jesus Kristus, ärkeängeln Mikael och den heliga jungfrun. I griften slumrar Isai, och ur hans sida utgår ett stamträd med rikt förgrenad krona: av Isais stam, av Davids hus är den heliga släkten. När man ser Maria, en späd himladrottning, där överst under valvet, då minns man den gamla psalmens ord: Det är en ros utsprungen av Jesse rot och stam.</p> <p>I Vadstenaklostrets skugga låg 1400-talets Hov, och den heliga Birgittas gestalt möter oss också här, vid ärkeängelns sida. Denna Birgittabild, som är ny för oss, har samma aura av heligt, hänfört skådande som några av de förut kända, icke allt för många. Den är säkert en av de vackraste.</p> <p>En menighet, som inte visste av tvivel och osäkerhet, såg upp till dessa bilder och erfor i sina hjärtan försoning och frid. Det skedde här, på detta rum där vi nu befinner oss fem hundra år senare i tiden. Endast tron, om också barnsligt enfaldig, kan bevara de mänskliga värdena, förnuftet kan det icke.</p> <p>Platsen intill Hovs kyrka, där vägarna möts från Vadstena, Bjälbo och Väderstad, heter Kungslyckan. Det talar samma språk som namnen Hov och Hovgården. Kommer man så upp i tornkammaren och ser den vackra samling av elegant runristade gravhällar och fragment av sådana, som nyligen har ordnats därinne, förstår man vad Hov betydde i den avlägsna tid, då hedendomen nyss hade vikit för Vite Krist men vikingatidens linjespråk och runor alltjämt levde kvar i fruktbar tradition. Detta är bakgrunden till den vikt och betydelse som ännu på 1400-talet måste ha tillkommit Hov och som kraftfullt bevisas av de härliga valvmålningarna.</p> <p>I väster, på andra sidan om Tåkern ligger Väversunda. Den lilla kyrkan där under Omberg är i sig själv en uppenbarelse av kärv medeltid och tecknar i bildskrift några glimtar av andligt liv för åtta hundra år sedan. Det är de rikt utformade järnbeslagen på dörren mellan vapenhuset och själva kyrkorummet som vittnar. “Asmund gjorde denna dörr”, detta är mästarens signatur, ristad i runor på ett band i det sirliga mönster av smidesjärn, som är spunnet ut över hela den grova furudörren. Undertill slingrar ett drakmönster, och ur drakens vindlingar växer underliga magiska tecken, mänskliga figurer och höga träd med fåglar i sina kronor. Det är skumt och svårtydbart för oss sentida människor. Men ovantill på dörren tecknar de konstfulla beslagen bilder, som omedelbart förstås, till vänster Adam och Eva vid ett träd i lustgården, i mitten Kristus på korset och till höger ännu ett träd. Vad man här ser anses vara de tre träden i biblisk och kristen myt, kunskapens, försoningens och livets träd.</p> <p>Draken och den korsfäste — med naiv kraft och ursprunglighet tolkar dessa bilder en stor brytningstid i vår historia: ovan hedendom och halvförgätna myter, ovan fornålder och vikingatid formas en ny tro, ett nytt betraktande av livet, medeltidens ansikte.</p> <p>Men den utsikt som öppnar sig från kyrkoporten antyder att omvälvningen från forntid till medeltid i andens värld ej hade någon motsvarighet i det timliga. Väversunda kyrka och by ligger odlings historiskt sett i ett forntidslandskap, som förblev detsamma hela medeltiden igenom, ja också genom nyare tid ända in i det sist förflutna seklet. Den tusenåriga situationen är i korthet denna: På ena sidan om byn ligger åkerjorden i mjuka stigningar upp mot Ombergs fot. Detta är den lättodlade, självdränerade, här även kalkrika moränlera, som med förkärlek uppsöktes av det äldsta jordbruket. De danska öarna, Skåne och Falbygden ger andra exempel på sådana nejder, där redan stenåldersmannen förmådde locka skördar av korn och vete ur jorden. Ovanför och utanför dessa inägor öppnade berget vidsträckta utmarksbeten för byns kreatur. Omedelbart på andra sidan om byn utbredde sig Tåkerns sjömark med ofantliga sidvallsängar, mader, fräkenbottnar, det naturliga slåtterområde som gav vinterfodret. Den frodiga strandängen mot Tåkern och själva den grunda, näringsrika sjön var en naturtillgång av oskattbart värde. Mot bakgrunden av vad vi numera vet om danska och skånska bygder, om det inre av Bohuslän, Hornborgaområdet och andra forntidsbygder vågar vi säga, att Väversunda by har fått sitt läge bestämt av Tåkern. Och vad som gäller om Väversunda har sin tillämpning på hela bygden. Kretsen av ärevördiga medeltidskyrkor kring Tåkern markerar på samma sätt som de många små kyrkorna kring Hornborgasjön en urgammal storbygd. Tack vare det lyckliga förhållandet att Tåkern finns kvar, har man i Väversunda forntidsbilden för sina ögon. Det gäller bara att i fantasien förskjuta gränserna mellan vatten och land, eftersom Tåkerns vattenyta på den tiden stod högre; kretsen av produktiv sjömark var med andra ord vidare än nutidens krets av mader och vassar kring det öppna vattnet.</p> <div class="row mt-3"> <div class="col-sm mt-3 mt-md-0"> <figure> <picture> <source class="responsive-img-srcset" media="(max-width: 480px)" srcset="/multi-language-al-folio/assets/img/T%C3%A5kern-10-wtrpxl-480.webp"/> <source class="responsive-img-srcset" media="(max-width: 800px)" srcset="/multi-language-al-folio/assets/img/T%C3%A5kern-10-wtrpxl-800.webp"/> <source class="responsive-img-srcset" media="(max-width: 1400px)" srcset="/multi-language-al-folio/assets/img/T%C3%A5kern-10-wtrpxl-1400.webp"/> <img src="/multi-language-al-folio/assets/img/T%C3%A5kern-10-wtrpxl.jpg" class="img-fluid rounded z-depth-1" width="auto" height="auto" onerror="this.onerror=null; $('.responsive-img-srcset').remove();"/> </picture> </figure> </div> </div> <div class="caption"> Tåkern, en av Nordeuropas främsta fågelsjöar. </div>]]></content><author><name></name></author><category term="Gammalsverige"/><category term="Östergötland"/><summary type="html"><![CDATA[Till Hov, till Tåkern och Ombergsbygden går från Skänninge en ur gammal landsväg i västlig riktning. Liksom alla gamla vägar över slätten löper den på en hög vägbank, ordentligt upplyft över det lågland som i vägens äldsta århundraden var en sammanhängande blöt och besvärlig kärrmark. Nu har man idel täckdikade fält om kring sig — sådana vidder att knappt de skånska storbygderna visar något motsvarande. Vägen går fram i krökar, som inte längre har någon riktig motivering i detta väldränerade landskap. Man har god tid att låta blicken dröja vid kyrktornet i Bjälbo, som sticker upp över en flack jordhöjd — på folkungarnas tid det enda stycke mark som gav boplats och åkerjord utom räckhåll för vårens översvämningar.]]></summary></entry><entry><title type="html">Bondejord på Gotland</title><link href="https://carljohanrehn.github.io/multi-language-al-folio/blog/2022/bondejord-p%C3%A5-gotland/" rel="alternate" type="text/html" title="Bondejord på Gotland"/><published>2022-08-25T10:35:47+00:00</published><updated>2022-08-25T10:35:47+00:00</updated><id>https://carljohanrehn.github.io/multi-language-al-folio/blog/2022/bondejord-p%C3%A5-gotland</id><content type="html" xml:base="https://carljohanrehn.github.io/multi-language-al-folio/blog/2022/bondejord-p%C3%A5-gotland/"><![CDATA[<p>Överallt på Gotland låter oss fornminnena på marken urskilja hur bygden växte fram under järnåldern. Den anslöt sig alltid till stora utmarker, som gav bete, slåtter, bränsle, timmer eller andra nyttig heter och var samfälld egendom, ibland till flera byar eller rent av socknar. Överensstämmelsen med Ölands eller Smålands bondelandskap är fullständig, om man tänker på ägornas indelning och an vändning. Smålandsbondens hagar har sin motsvarighet också på Gotland; hagarna bildar liksom på fastlandet runt åker och äng en krans av kringgärdade betesområden på gränsen till utskogarna, som i gammal tid var stora gemensamhetsbeten med utlagda svedjemarker, där djuren vallades eller strövade fritt.</p> <p>Kärrslåttern var i många bygder det viktigaste av årets arbeten. Den skulle ge huvudparten av vinterfodret. De stora gräsrika sänkorna i landskapet blev tillgångar av bygdeskapande betydelse. Kring dem grupperade sig byar och hela socknar. Sådana bygdekretsar fanns överallt i svenska och danska landskap, kring de grunda, foderrika Mälarvikarna, kring Tåkern och Hornborgasjön lika väl som ut med flacka ådalar i Skåne och på Jylland. Det var ett järnålders drag i bygdens ansikte, och när kärrslåttern satte in med mycket folk, med lust och möda i dessa blöta skördemarker, då gav bondesommaren en bild ur odlingens unga tid.</p> <p>En enda storbygd i de sydliga landskapen har ända in i vår egen tid bevarat detta forntidsdrag i landskap och hushållning. Det är Vallstena och dess grannsocknar Gothem, Hörsne och Bara på östra Gotland.</p> <p>Vad som här gav bilden djup och rikedom var Lina myr, en natur tillgång av väldiga mått, en präktig allmänning mitt i bygden, en samlingspunkt för både arbete och förströelse. Ordet myr kan på Gotland betyda något annat än på fastlandet. I ett fall som Lina myr var det liktydigt med en yppig natur; myren var ett gräsbördigt kärr, en träskmark, som gav foder åt djuren, fågel och fisk åt bondens hushåll. Rikedomens orsak var gömd i själva grunden: Lina myr låg inte som öns barrskogar och fattiga myrar på den hårda, ofruktbara kalkstenshällen utan på den mjuka märgelsten som finns under Gotlands bästa bygder, dess rikaste ängar och åkrar. Lina myr var ett levande uttryck för den gamla odlingens djupa förbund med naturmarken.</p> <p>Också bygden kring Lina myr har gått in i en ny tid med nya metoder för vårt bruk av mark och vatten. En upprensning av utloppet, Gothemsån, och en stor avdikning har kommit myren att krympa till en obetydlighet och förlora det mesta av sin forna rikedom. Myrbonden med sin starrslåtter har nyss inför allas ögon lämnat fältet fritt åt sin son med traktordriven plog. Vårt släktled är det sista som har sett myren i gammal storhet.</p> <p>För mig är Lina myr ett lyckligt ungdomsminne. Redan mitt första besök i trakten förde mig samman med Arvid Ohlsson, som har sin gård i Vallstena. Hans levande kunskap om natur och odling gav just den rätta bakgrunden åt den solfyllda, yppiga verklighet som fanns omkring oss.</p> <p>Här — och endast här — fick man alltjämt en antydan om vad de frodiga myrarna med sina rikedomar av gräs och starr en gång har betytt för boskapsskötseln på Gotland. Hundratals tunnland på Lina myr har ända sedan förkristen tid givit väldiga höskördar åt bygden.</p> <p>Vid Lina träsk, en grund sjö i myren, syntes i kärret en gata eller väg, som från fastmarkskanten ledde rätt ut över de jämna, djupgröna slåtterytorna. Min vän hemmansägaren visste besked om denna egendomliga väg. Den kallades risbron och var tillkommen helt för myrslåtterns skull. Alla visste att den var gammal — <em>hur</em> gammal kunde ingen säga. Risbron var byggd av grangrenar, utlagda på hängdyn i ett tjockt lager, där ovanpå ett skikt av kalkstensplattor och överst grus. Vägen hade sjunkit i myrjorden, men under grus och sten låg grangrenarna alltjämt friska. Ett stycke ovanför Lina träsk fanns ytterligare en sådan risbro ut över myren. Dessa myrvägar berörde den ena slåtterytan efter den andra därute på myrvidden. På dem har hölassen genom hundratals år vaggat fram över myrens gungfly.</p> <p>Risbron vid Lina träsk var den rätta vägen ut i myrens vattenrike. Vi följde den långt ut över den gungande grunden; härute i sina djupare delar var myren ett enda jättelikt gungfly. Det kändes vådligt, när vi slutligen lämnade risbron mitt ute i detta moras och satte foten på flyets gröna matta. Denna matta med sitt flätverk av rötter skilde oss nu från en svart avgrund. Hängdyn var tio meter djup här ute; min vän och vägvisare har själv mätt detta hemska djup med en granspira, som han en gång med stort besvär släpade ut i myren. Det pöste och bubblade i gungflyet runt omkring oss. Nu var det varmt i luften och varmt i den feta gyttjan; allting växte, sprängde knoppar och hölster, trevade genom träskvattnet, sträckte sig ur sumpen mot luft och ljus. Det sköt upp som gröna hjälmbuskar ur de jättelika, urgamla starrtuvorna, svärdsliljorna stod givakt i vackert avrundade grupper med de svärdlika bladen militäriskt sträckta mot skyn och de stora blomknopparna färdiga att veckla ut sina liljor av guld. Näckrosbladen skymtade leverröda därnere i vattnet; vi befann oss just i kanten av Linaträsk, där de vita näckrosorna framåt högsommaren skulle slå ut i tusental på vattenytan. Över hoptrasslade massor av bladvass, ag, starr och svärdsliljor lyfte sig ett och annat videsnår som en ofantlig grön kupol. Vi trängde mellan armtjocka grenar in i dessa gröna rum — detta var myrens, gungflyets innersta, en träskdjungel som i de heta länderna, en förbryllande, nästan förskräckande rest av urvild skapelse. Luften stod tung härinne, som upp en dunstig, frän andedräkt ur allt som sköt till blomning och allt som multnade. Här fanns gömställen i oändlighet för träskets och myrens fåglar; man såg dem inte, men hemlighetsfulla skuggor flyttade sig i det gyllengröna solspelet genom vide och vass, och det prasslade förstulet till höger och vänster.</p> <p>Ur agens djup hördes underliga grymtande ljud, ibland tätt intill oss; det var vattenrallen, som smög där i skymundan. Han talade om var han fanns, knorrade misslynt över vår förmätenhet att tränga in i hans djungel men aktade sig väl att visa en enda fjäder av sin vackra uppenbarelse.</p> <p>Från strandmaden kring risbron kom kornknarrens kärva bröllopsmusik — snärp snärp, snärp snärp — envist upprepat i oändlighet, fast det var mitt på blanka förmiddagen. Kornknarren hör till de fåglar, som försvinner; i min barndom hörde man hans snärpande från alla åkrar och ängar hela kvällarna igenom, nu händer det sällan. Sällsynt har han alltid varit i den meningen att han ytterst sällan visade sig; han höll sig undan lika skickligt som rallen. En enda gång för många år sedan har jag sett honom då han ropade. Det var vid full dager som nu. Han stod några meter ifrån mig i kortvuxet gräs, så att halsen och huvudet stack upp. När de sträva ropen frambragtes, höll han näbben riktad rakt uppåt och alldeles vid öppen, så att det röda gapet lyste.</p> <p>Detta var vad vi hörde ur myrens fördolda. Men himlen över Lina myr lät oss se mera — något av det yppersta i fågelväg, som tillhör dessa snart försvunna vattenvärldar. Rymden var full av fladdrande vingar. Om varandra virvlade tärnor och måsar på insektjakt i den vackra, ljumma dagen. Det var inte bara de vanliga skrattmåsarna i hundratal och åter hundratal; också några dvärgmåsar, de sällsyntaste av alla myrens fåglar, seglade och fladdrade däruppe i den rörliga härskaran. Vi kunde skilja dem från skrattmåsarna på deras vingar, som såg mörkare ut underifrån och lyste vitare i framkanten. Men gång på gång tappade vi bort dem i den svingande dansen. Lättare var det att känna igen de svarta tärnorna, ölands- och gotlandsmyrarnas fåglar framför andra. Alldeles svarta var de inte, trots namnet, snarare sotgråa med något ljust askfärgat i dräkten. Minst ett trettiotal av dessa märkvärdiga fåglar svärmade högt i luften över träsket. Man såg tydligt, att de jagade insekter; seglandet avbröts gång på gång av hastiga utfall åt höger och vänster och livligt vingfladder. Svarttärnorna lägger sina ägg på hängdyn i våtaste kärret, och deras ungar spatserar sedan på näckrosbladens matta ut i världen.</p> <p>Vid Linaträsk låg ett par “flatäsker”, gotlandsträskens egen typ av eka, flatbottnad, som namnet anger, liten och smal, lansettformig, spetsig i båda ändarna, gjord att tvingas genom ag och vass. En flatäske stakas fram. Åror har man ingen användning för; det finns varken årtullar eller tofter. Man står i äsken och håller balansen med sin egen kropp och den långa stången; ett konststycke är det utan tvivel. Vid båtläget med de märkvärdiga farkosterna fanns ett ljuster och några ryssjor på tork. Det hela såg ålderdomligt ut; det var som en syn ur fornhistorien, när min följeslagare sköt en av de små ekorna i vattnet och med osviklig säkerhet stakade sig ut genom vassen.</p> <p>Som hemmansägare i ett av grannlagen kring Lina myr har Arvid Ohlsson genom några årtionden haft sin del i myren och dess arbetsliv. I en bok om sin bygd har han givit oss en livfull och rikhaltig skildring ur myrens kulturhistoria, i synnerhet av sommarens slåtterliv. Det var hög tid. “Bonden känner ej sin farfars far”; om ordspråket talar sant, så är det lika sant att väsentliga sidor av hans liv och arbete är glömda nästan i samma stund som hushållningen läggs om.</p> <p>De grunda vattnen i myren var berömda för sin rikedom på fisk. Här fanns gädda, lake, mört, id och abborre. Laken högg man med ljuster, då den i december, medan myren var översvämmad, gick upp på grunt vatten för att leka. När träsken sedan hade frusit till och isen ännu var glasklar, fick man det stora nöjet att klubba lake och gädda på “synis”. Då gick fisken upp tätt under isen; det gällde att närma sig med tillbörlig försiktighet och anbringa det bedövande slaget på isen rätt över huvudet. Därefter fick man kvickt hugga hål och hämta upp sin lake eller gädda, medan den ännu var avdånad.</p> <p>“Praktiskt taget hela året stod träskets och myrens rika matbod öppen för människorna.” Så säger Arvid Ohlsson i sin bok. I mars inträffade en stor händelse i årstidernas gång: idens uppvandring från Östersjön. Lina myr tillhör Gothemsåns vattensystem; i hundratusental steg iden uppåt mot vårfloden. Den lekte i mars och april på gräsbotten i träsken; man fångade den med håv och tinor vid uppgången genom ån och med ljuster, ryssjor och nät i träsken. Det hela var ett motstycke till laxälvarnas stora skådespel i en jungfrulig natur; här som där kom en hel befolkning, människor och djur, till möte med härligheten. I Linaböndernas hushåll var den saltade iden från vårfisket en stående rätt månader igenom.</p> <p>Allt eller nästan allt detta är nu förbi. Torr och sprucken i hög sommarsolen ligger den träskbotten, där svarttärnornas små ungar seglade på näckrosbladen. Med svidande hjärta har vi här måst ta farväl av den sista fulltonigt levande stormyren. Ett natur- och kulturminne av omistlig art har skurits sönder och skapats om till något annat.</p> <p>Så är det överallt på Gotland. Väster om den stora jordbruksbygden i Hemse låg Mästermyr, en av det gamla Gotlands största och märkligaste myrar. I nutiden går en landsväg rätt ut över de flacka vidder, som ännu i våra föräldrars barndom var en hel värld av starrängar, aglundar och blanka vattenytor, där näckrosorna glimma de medan luften över myr och vatten skälvde av ivriga, skarpa fågelröster. När vi nu, en vacker dag i september, far vägen fram över Mästermyrs område, hör vi i stället en självbindare väsnas på sitt eget sätt, rasslande, taktfast, som en jättelik syrsa i grönskan. Det gröna är inte längre starr, fräken och ag; det är timotej, foderbetor och hampa. Hela den östliga delen av Mästermyr har förvandlats till ett jordbruksområde med rik växtkraft och skön frodighet. Nu skördas foderbetorna; de tornar sig i rödgula berg på myrodlingen. Och nu är hampskörden i full gång; vad självbindaren slukar och spottar ur sig i tunga kärvar är just den frodvuxna mörka hampan. Det är en präktig och ovanlig skördebild; man tänker på välodlade slätter långt nere i det sydliga Europa.</p> <p>Bonden, som kör traktorn framför den stora maskinen, säger mig att hampan ger 1 200-1 400 kronor per hektar; det är tågorna, spånadsämnet, som utvinnes. Rik avkastning ger också vårrapsen. Växtföljden är i allmänhet:</p> <blockquote> <p>Första året: hampa,<br/> andra året: vårraps eller rotfrukter,<br/> tredje året: korn, med insåning av vallgräsfrö.<br/> Därefter i 10-15 år: foder- och betesvall.</p> </blockquote> <p>Det viktigaste är vallodlingen; utan de väldiga höskördarna och det rika betet på den forna Mästermyr skulle man inte kunna hålla mer än hälften så stort djurbestånd vid gårdarna. De många djuren ger rikligt med gödsel, som kommer fastmarksjorden till godo. På detta sätt har utdikningen av Mästermyr medfört ett uppsving för lantbruket i hela bygden.</p> <p>Allt detta är förträffligt. Men omvandlingen har också en annan sida. Bortom den bättre hälften av Mästermyr, det landet Gosen, ligger den sämre: bortom hampfält och gröna vallar finner man sig plötsligt försatt i en underlig gulblek, nervissnad värld, som breder ut sig ökentorr och tyst som själva döden. Vad är detta?</p> <p>Det är de utdikade träsken. Vattnet, som här gav växt och fägring åt en hel värld av liv, är borta, utrunnet till sista droppen. Kvar finns bara de dödvita blekebottnarna. Det enda man hör i denna dystra omgivning är det krasande ljudet av döda musslor och snäckor, som krossas under fotstegen.</p> <p>Sannerligen, den odlingsbara delen av Mästermyr är vunnen på bekostnad av den andra, den är vunnen till priset av en säregen, rik natur, som gav god jakt, värdefullt fiske, trevnad och färg åt livet.</p> <p>Vi lever inte av jakt och fiske i nutiden, långt mindre av bara skönhet, säger den moderne lanthushållaren.</p> <p>Nåväl, men är vinsten säker? Det är just den stora frågan.</p> <p>Man rubbar inte ostraffat naturens egen jämvikt inom ett stort vildmarksområde som Mästermyr. Den sanningen har bygdens bönder fått lära sig. Den stora utdikningen fullbordades i början av detta sekel. Några årtionden därefter, när de döda träskbottnarnas kalkbleke hade blåst som ett fint stoft för alla vindar och lagrat sig i de långa, dyrbara kanalerna, då var myren nära, mycket nära att komma till makten igen och rycka marken ur människornas våld. Vårflödet, som ofta är våldsamt och översvämmar myrområdet, kunde inte rinna undan, eftersom kanaler och diken var fyllda med kalkbleke och därtill igenvuxna. Vattnet stod åter blankt över träskbottnarna, det glittrade mellan döda tuvor och svallade högt över åkrar, vägar, broar inom hela den forna Mästermyr. Gårdarna var skuldsatta efter utdikningen, tiderna var dåliga för svenskt lantbruk, det gick inte att få nya lån. Då, i nödens stund, trädde staten emellan och räddade den stora myrodlingen. Kanaler och diken blev upprensade, och vattnet rann undan.</p> <p>Men försvaret av den erövrade marken kräver ständigt ny möda. Nya svårigheter närmar sig. Det väldiga kanalsystemet växer sakta igen på nytt, så att översvämningarna ökas och vattnet stiger i åkrarna; på Mästermyrs marker är de våta åren sämst, de torra bäst — tvärtemot förhållandet på vanlig fastmarksjord, där Gotlands beryktade försommartorka ofta blir ödesdiger. På myrodlingar är det alltid så att det mullrika torvlagret sakta sjunker ihop och förintas; detta försämrar marken, gör den alltmera vattensjuk och tvingar myrodlaren att gräva diken och kanaler djupare. Härtill kommer att myrjord fordrar mycket konstgödsel och därför är dyr att bruka.</p> <p>Vad som här har sagts om Mästermyr illustreras tyvärr alltför åskådligt av Lina myr och dess öden efter den stora utdikningen i slutet av 1940-talet. I början var det lust och liv. Traktorerna surrade överallt därute på den forna myrvidden, väldiga ytor plöjdes upp och besåddes. Åkerjorden till de många gårdarna var med ens fördubblad, ja mer än så. De första skördarna av havre, potatis, raps, vete och vallgräs var präktiga nog. Det låg allmän tillförsikt i luften. Men så kom där ett par vintrar med mycket snö, ett par vårar med väldiga vattenflöden. De gamla i trakten återsåg sin ungdoms Lina myr — aprilsynen av ett milsvitt svämmande vatten. Och fåglarna var genast där — de flyttande flockarna av sångsvanar, grågäss, änder och skrakar, beckasiner, vipor, brushanar, hela den brokiga skaran från forna lyckliga vårar. Rödspovarna, myrens ädlaste fåglar, spelade i mångtalig kör under himlen.</p> <p>Men lyckan var inte kommen tillbaka. Myrjordarna hade sjunkit, kanaler och diken vallats igen. De nyvunna åkrarna stod vattensjuka, höstsäden tynade, vårsådden blev sen och äventyrlig, skördarna där efter. Och myren tog tillbaka sin egendom: stycke efter stycke, teg efter teg med varje vår och sommar som gick. I slutet av 1950-talet fanns där en ny Lina myr, i mångt och mycket en förnyad skapelse, ett gräsrike av en frodighet och kraft som var storartad. Genom en oändlighet av örter och gräs — ängskavle, älggräs, kärrtistel, kärrtörel och mycket annat, en grön djungel som nästan slöt sig över ens huvud — kunde man gå kilometerlångt ut mot det sankaste partiet, där stora rundade videbuskar fortfarande fanns kvar. Under fötterna kände man plogtiltor och igenvallade diken. Odlingen var slagen tillbaka.</p> <p>För mitt minne står en juninatt i Lina myr — det måste ha varit år 1959 — som en oväntad, fullkomligt otrolig upplevelse. Det var dagg och dis och midsommarmånadens halvljus, en födslostund, en återkomst som lämnar tiden åt sitt värde och lär oss att forntid är yttersta framtid. Gräsöknen levde med varje strå och varje blad, marken levde, den andades med natten själv. Ur jord och växtlighet steg en andedräkt som var “tusende salvor”. Och jorden sjöng. Gräshoppsångaren surrade minuter igenom utan att hämta andan. Kornknarren ropade från alla håll; det var full musik, vi kunde höra tio, femton fåglar på samma gång. Här fanns i Lina myr det året minst ett femtiotal musicerande kornknarrar — alldeles säkert något enastående i samtidens Sverige.</p> <p>Men allt detta var en kort återkomst, en snabbt parerad framstöt av den natur som alltid finns tillreds och segt väntar på sin tur. Grävmaskinerna kom tillbaka. Traktorer, sånings- och skördemaskiner står återigen för musiken i Lina myr. Den nya dagen är vår — så länge den varar.</p> <p>Svenska naturskyddsföreningen har inköpt och fredat en rest av myrens domän, den sankaste biten med kärräng, videsnår och en alltjämt värdefull återstod av det färgrika fågellivet. Här begrundar man ordet naturminne. Idag gäller det minnet mera än verkligheten. Men vem blir den siste segraren?</p> <p>De största svårigheterna i gotländsk lanthushållning vållas av den envisa sommartorkan, som förefaller att ständigt bli värre. Underligt är det inte att denna uttorkning av insiktsfulla hushållare har satts i samband med de väldiga torrläggningarna. Det måste dock betyda mycket att nära nog hela den tiondel av Gotlands yta, som av naturen bestod av vattendränkta kärrmarker, nu ligger utdikad. Grundvattnet har sjunkit i alla bygder runt de forna myrarna, och en mängd källor har sinat. Mer än en bonde har trott sig märka en försämring av skördarna på fastmarksjord intill de dikade myrarna; det skulle betyda att man vinner nya åkrar och fördärvar de gamla! Vattenavledandet från den sommartorra ön har säkert gått för långt. Det torde vara en angelägenhet i allas intresse att bevara de fåtaliga ännu odikade myrarna på Gotland.</p> <p>Den forna gräsbördiga myren var fogad in i bondens hushållning. Men allt vad han hade att beställa därute, det gjorde han med lätt och följsam hand. Myren var först och sist natur. Något annat var det med gutarnas änge. Det var en skapelse på lövskogens grund, en fulländad enhet — liksom hagmarken en mjuk förening av natur och människoverk.</p> <p>Lina myr i gammal mening är förlorad. Men trakten har i behåll en annan dyrbar rest av det forna. Det är Alvena lindaränge i Vallstena socken. Detta änge, ett av de vackraste på Gotland, har förvärvats av Naturskyddsföreningen och hävdas omsorgsfullt efter gammal ordning.</p> <p>Med särskild glädje minns jag en majdag här i Alvenaänget till sammans med Arvid Ohlsson, vars gård ligger tätt intill.</p> <p>De släta, blomrika “slåttarna” — slåttergläntorna — låg vackert inramade av hasseldungar och små grupper av ek, ask, lind, alm och vildapel. På några ställen kunde man se att marken tidigare hade varit brukad som åker. Detta var fornåkrar, kringsusade av lövskogens träd. Här har järnåldersbonden skördat korn och lin. Hans sentida arvtagare pekade på hopsjunkna stengärden, som en gång har begränsat fållor och fägator. Vad vi såg i detta stora änge var i ordets reella mening en grundplan till gård efter gård med bostadshus, fähus, rasthagar och fägator ut mot alvar och betesskog. Under grön mossa, blommor och ormbunkar kunde vi urskilja de stora rektangulära grundmurarna till dessa bondehus. Hade vi sökt under ängs mattan, trevat i mullen, skulle vi ha funnit hål i jorden, stolphål i en dubbel rad efter den träkonstruktion som bar upp taket. Vi skulle ha fått sot på händerna nere i dessa hål, ty elden har en gång för femtonhundra år sedan ödelagt dessa gårdar i Vallstena lindaränge liksom hundratals andra på gutaön.</p> <p>Var det fiender som härjade och brände? Eller var det gårdsfolket som med egna händer satte eld på hus och hem, när hungersnöd, som gutasagan förmäler, tvang en tredjedel av Gotlands bebyggare att överge sin ö? Något säkert besked får vi aldrig.</p> <p>Ingången till ett sådant järnåldershus befann sig på gaveln. Min vän och följeslagare böjde buskarna isär och blottade en kalkstens häll, tröskelstenen framför dörren. “Nyckeln hittade jag för femton år sen”, sade han. “Det var när jag plöjde opp ängsbiten här utanför gaveln. Den ska du få se.” En stund senare höll jag i min hand en grov, starkt rostanlupen nyckel av järn, egentligen en enkel järnten, sinnrikt bockad. En sådan nyckel gick till ett lås av trä, ungefär av det slag som var i bruk ännu kring senaste sekelskiftet. Från min barndoms gamla prästboställe i Östergötland minns jag ett dylikt lås, en väldig konstruktion av trä, innantill på visthusbodens dörr.</p> <p>Man har rönt ut att dessa järnåldershus var hallbyggnader med en hög takresning vilande på den låga stenfoten och, som sagt, med en dubbel rad av stolpar som bar upp taket. Mindre bekant är det nog att man i Visby, i Gotlands fornsal, kan beskåda en samtida avbildning av sådana hallbyggnader. Det är en av Gotlands berömda bildstenar — den praktfulla stora stenen från Hunninge — som i de två nedersta bildfälten visar en rad av dessa höga järnåldershus. Det högra fältet ger oss en stiliserad bild av en hel by; det är sex hus, som vänder sina gavlar mot betraktaren; på alla husen ser man överst de festligt svängda “brudstängerna” — Fåröborna säger vindskaidar — och på tre av de sex en kontur som återger ingången. Det vänstra bildfältet rymmer sådana höga hus och möjligen ett par mindre. För övrigt framställes en strid: en fiende söker med höjda vapen tränga sig genom ledet eller grindöppningen in på det kringgärdade tunet, som försvaras av två kämpar med båge och pil. En kreatursfigur gör klart vad anfallet gäller, boskapen, den primitive bondens viktigaste egendom, hans nödtorft och rikedom.</p> <p>De höga gavlarna på bildstenen, vännen Arvids livliga ord och den bastanta nyckeln lät mig i fantasien se den präktiga hallbyggnaden, där den reste sitt branta tak högt till väders mellan träden i Vallstena lindaränge. Några år därefter såg jag den i verkligheten. Det var på Lüneburger Heide i Västtyskland. Detta egendomliga stora hedlandskap är i mångt och mycket en illustration och förklaring till forntidens bondeland i Sverige, icke minst på Gotland. Det ger nyckeln till de väldiga förändringar på marken som har skett och sker i växelverkan med vår egen verksamhet. Och det må här försvara en liten utflykt från Gotland.</p> <p>“Potatisväder” var i min lantliga barndom det önskeväder som behövdes för potatisplockningen. Det var lyckligtvis ganska pålitligt: ungefär i månadsskiftet september-oktober fick vi några lätta, stilla, torra dagar, då jorden redde sig och villigt släppte ifrån sig den mogna potatisen. Löst folk som åker bil har sin egen fördel av potatisvädret. Det kom i fjol i rättan tid: vi for över de danska öarna, Schleswig-Holstein och Lybeck till Lüneburger Heide.</p> <p>Det bor 60 000 människor i staden Lüneburg, trafiken på torget är livlig, men torget heter Am Sande; det leder tanken till den ljusa, fina sand som lyser i alla stigar och hjulspår över heden. Denna sand ligger fången under ljung och skog, ett säkert fängsel så länge det aktas väl. Men ljungtäcket är ömtåligt, det slits av människofötter, betande djur, lastbilar och traktorer.</p> <p>Vi följer till fots en liten väg, förbjuden för bilister. Här och där i de väldiga ljungfälten öppnar sig åkerrutor med rågstubb eller höstraps. Gång på gång passerar vi liknande rutor, men övergivna; det är åkerjord i vila, där ljungen sakta vandrar in, så att heden ligger färdig på nytt innan bonden kommer tillbaka med plog och harv. En liknande hedodling med långa trädesperioder mellan grödorna har förekommit också i Sverige; den finns beskriven av Linné i hans “Skånska resa”. Vår vandring in över hedkullarna mot höjdpunkten i det hela, Wilseder Berg, låter oss ana omskiftelser av väldiga mått genom odlingens årtusenden. Redan åkerrutorna, kringströdda i den mörka ljungmattan, är vittnesgilla nog; de säger oss vad heden är — alls inte någon ursprunglig natur, utan en skapelse av gammalt bondebruk. Det ursprungliga, det förmänskliga på denna mark var skogen. Ett bevis har vi framför oss mitt på rama heden — några jättelika ekstubbar, nyss blottade och upptagna vid en grundgrävning. De ställer fram för fantasien en skogstavla, den hundramila ur skogen, där forntidens germaner jagade bison och uroxe eller röjde med eldens hjälp för sin svedjeråg och för gräsbete åt kreaturen.</p> <p>Mitt ute på öppna ljungen, mellan glesa furor långt under hedens himmel, lyfter sig ett hus med en ovanlig takresning. Vi går närmare och häpnar över den mäktiga profilen och det tunga vasstaket. Ingång på gaveln, en dörr av grova plankor, inga fönster, inte den minsta lilla ljusglugg.</p> <p>Fårspillning och spår av små klövar i sanden förråder husets användning. Dörren är olåst, jag går in på det halmströdda jordgolvet. Där inne är tomt nu mitt på dagen — djuren på bete. När ögat har vant sig vid den skumma dagern ser man över sitt huvud ofantliga takstolar av rundtimmer; måtten är snarast monumentala. Och nu kommer det märkliga: de grova stockar som bär upp vasstaket vilar — eller rättare står — med sina tjockändar direkt på en stenfot eller grund av råa flyttblock, hoppassade ganska väl men utan murbruk.</p> <p>Det är en stensättning av identiskt samma slag som husgrunderna på Öland och Gotland. Det hela är en uppenbarelse ur västeuropeisk och baltisk pastoral, en gengångarsyn ur det längst förflutna, men påtaglig, närvarande för alla sinnen, full av saft och kraft. Lukten av fårgödsel sticker i näsan, det är betryggande, en garanti för äktheten, just vad som behövs i en tid av bildväsen och museal efterskörd.</p> <p>Att järnålderns gotländska och öländska hus är levande i dagens Niedersachsen är väl intet större under än att eldhuset, det äldsta nordiska timmerhuset, ännu finns kvar i vårt eget land. Eldhus har byggts och brukats ända in i vår egen tid; vid fäbodar under Nipfjället i Dalarna har jag själv sett ett par sådana, byggda under åren kring 1920.</p> <p>Och här är vi tillbaka i det gotländska paradiset. Ju längre man strövar i dessa ängar, desto tydligare urskiljer man gård efter gård med kreatursfållor och fägator, markerade av låga kullerstensmurar. Vi får tänka oss att stengärdena hade en påbyggnad av trä eller taggiga buskar, “tynne“ — hagtorn, slån, nyponbuskar — som det alltjämt brukas. Nu är dessa stenmurar i stället vackert överklädda med hassel, hårdved och andra buskar; det hela är en tjusande förening av uråldrig ruin och nylövad vår. Sådana lövhäckar — gotlänningen kallar dem vastar — bildar ett festligt galleri av gröna lövsalar, den ena bakom den andra, med himlen till tak och färgrika blomstermattor på den jämna marken.</p> <p>Det är skugga och sol, fågelsång och en frid som övergår allt förstånd. Vi vet att en sångfågel tillbringar sin dag med att jaga och döda, att allt levande dödar för att leva, att ett lyhört öra hör giriga käftar mala och krasa sönder sitt rov överallt i detta paradis, i trädens kronor, i gräset, i mullen. Och ändå: sången klingar, det är lust i solen, ro i de svala skuggorna. Hur är det möjligt? I detta finns undret, den befrielse som aldrig ges åt vår tanke men är verklighet — trots allt och överallt.</p> <p>Så tedde sig Vallstena lindaränge, och det märkliga var att den sköna odlingsbild, vi hade för ögonen, i stort sett var densamma som i forntiden, fastän gårdshusen nu låg på annan grund. Den unge bonden, som förde mig genom sitt änge, var den siste i en oöverskådlig rad av odlingsmän, som har brukat denna mark på samma sätt, son efter far, allt från heden tid.</p> <p>Den vackra, ljusa majdagen var knappt halvliden. Vi gjorde från Vallstena en rundtur på mellersta Gotland, till några av de gårdar som ännu har kvar en bit av sitt änge i gammaldags välhävdat skick. I Laxarve, som är ett prästänge tillhörigt Boge församling, såg vi den vita skogsliljan i blom; den är känslig för slåttern och håller sig mest i skyddade vrår mellan vastar och hasselbuskar, dit ingen lie kan nå. I “högården” under Hejnums prästgård stod askarna fint “klappade”, d. v. s. hamlade; det var inte bara gräset utan också trädens löv som togs till vara. Ask och lind, beskurna på detta sätt, ger åt gutarnas änge ett egenartat drag som inte får fattas.</p> <p>Högården i Hejnum tillhör Tingstäde kommun; här får skolbarnen en extra friluftsdag för att vara med och röja — “faga” — i änget. Det blir fröjd och saft och kakor men också ordentligt arbete: att faga, det är att feja, göra rent på marken från löv och grenar; fagningen är nödvändig för att få god gräsväxt. I maj, när gräset är “fagningsgroet”, när det har lyft lövmattan, så att den lossnar från marken, då är det tid att faga. Dessförinnan bör man ha sörjt för att “tröska” sönder gödselkakorna efter höstbetningen och sprida gödseln över slåttarna. Fagningen bör ske så sent som möjligt för att lövet skall hinna bli väl urlakat och ge ifrån sig sina näringsämnen. Vid fagningen räfsar man ihop lövet till vissa bestämda ställen och bränner det, varefter askan sprides ut. Min vän visade mig sådana brännfläckar, där fagningselden har flammat i hundratals vårar; för att spara mark använder man alltid samma fläck, ty där växer ingenting.</p> <p>Vi befinner oss till sist i Eksta socken, i Burgänget, som är ett av de allra vackraste på Gotland. Det skötes alltjämt på riktigt och fullständigt vis, med slåtter och lövtäkt. Slåttern sker nu visserligen med maskin; med handkraft går det inte längre, varken ekonomiskt eller manuellt, ty arbetskraften är för dyr, och ingen kan längre hantera en lie. Så säger gårdens husbonde. Men han tillägger genast: “Det sista är kanske för mycket sagt; hemma kring husen slår vi med lie som förr och begagnar sigdspånen med fett och sandstensmjöl att bryna med.”</p> <p>Vad är nu detta? Vad är sigdspånen för något? Och hur skall man förklara det underliga föremål som ligger här i gräset? Frågorna hopade sig. Arvid Ohlsson hade visat mig en sigdspån och hur den användes.</p> <p>Det underliga föremålet var en flat stenhäll, som låg djupt nersjunken i gräset alldeles intill portgaveln på ett av de forna stora gårdshusen i Burgänget. Hällen var av kalksten och på den flata översidan såg man tre skåror, mjukt rundade i bottnen och ungefär två tredje dels meter i längd. Det var en av dessa s. k. svärdsliparstenar, som har hittats i stort antal både på Gotland och på fastlandet. Detta var en lös kalkstensflisa, men rätt ofta finner man skåror i fasta kalkstenshällen eller i ett block av urberg.</p> <p>En sen tids bygderomantik har skapat den underliga myten att forntidens kämpar har slipat sina svärd på dessa stenar. De långa rännorna skulle ha uppstått på det viset. Mycket talar emellertid så bestämt mot en sådan tolkning att den alls inte kan godtagas av forskningen. Tvärtom: det enda man säkert vet om dessa “svärdsliparstenar”, det är att inga forntidens kämpar har slipat sina svärd mot dem. Många kloka huvuden har lutats över deras gåta. Många tydningar har kastats fram och prövats mot var andra, inte minst på Gotland. Nu fick jag själv nöjet att åhöra en sådan diskussion.</p> <p>Arvid Ohlsson hade just berättat om grusstenarnas och sigdspånens användning vid slåttern och ville tänka sig att svärdsliparstenarna har begagnats ungefär som grusstenen i en senare tid, för finmalning av sandsten till slipmedel. Man skulle alltså ha använt en klappersten, lagom stor att gripa om; han sökte praktiskt påvisa att denna finfördelning med minsta kraftåtgång kan utföras genom en armrörelse fram och åter; kroppens ställning och armens längd bestämmer då längden av den ränna som efterhand bildas i stenen. Och, märkligt nog: rännans form i båda ändarna stämmer med ett sådant antagande; framåt och bakåt slutar den på bilden som man tydligt kan se inte tvärt utan helt mjukt, vilket motsvarar tryckets minskning mot ändpunkterna. Det är ju också känt att man vid många stenar av detta slag har funnit inte bara rester av sandsten — fastän sådan annars saknas i trakten — utan också de runda malstenarna. Så långt Arvid Ohlsson.</p> <p>Här i Burgänget och på flera andra håll, t. ex. vid Haidby nära Torsburgen, ligger de märkvärdiga sliphällarna mitt i bebyggelsen. Vanligt är annars att man finner dem långt ute i terrängen, i kanten av sådana lågmarker som fordom har varit slåtterkärr. Mårten Sjöbeck, vars skarpsinniga och fantasiburna studier i odlingens historia redan tidigare har relaterats här, tar fasta just på denna placering och framhåller att dessa stenar måste ha haft ett samband med slåttern. Ett sådant block — i detta fall av urberg —, “Heda vädsten” i Vånga socken i Blekinge, skulle enligt Sjöbeck ha begagnats för slipning av de brynstenar, med vilka man skärpte liarna under slåttern. Att hålla lien skarp måste under järnåldern liksom senare i tiden ha varit en angelägenhet av första ordningen i det livsviktiga slåtterarbetet. Problemet bör ha varit särskilt besvärligt i en tid som ännu inte kände stålet.</p> <p>Detta låg nära Arvid Ohlssons uppfattning. Så tyckte åtminstone jag. Men tredje mannen i vårt lag hade mycket att invända, bland annat detta: små sandstensbitar krossar man lättast på samma sätt som man använder en mortel och mortelstöt, genom stötar med effekt av krossning och till sist en malande rörelse, runt, ungefär på stället — precis vad som sker mot grusstenen. Nej, de långa rännorna, djupt nerslipade till och med i hårda graniten, kan inte ha uppkommit bara genom krossning av sandsten. Något måste ha slipats i dessa rännor, och detta något måste ha varit fastsatt vid en stake som hängde löst vid t. ex. en trädgren och kunde röras som en pendel av och an mot stenen. Staken fördes med handkraft; det fast satta föremålet pressades och gneds mot stenen; med vattnets hjälp — benämningen vädsten, vätsten får inte glömmas bort — gjorde sandstenspulvret sin goda effekt och slipningen fortskred, också ner i det hårda underlaget.</p> <p>Men vad var det man slipade? Kanhända ett yxämne av sten, av granit eller grönsten? Eller av flinta?</p> <p>Antagandet fick omedelbart ett genmäle, till synes dräpande: “En sten- eller flintyxa mitt i järnåldern - orimligt”!</p> <p>Men tydligt är att järnet långt fram i tiden var sällsynt och dyrbart; bland de otaliga lösa fynden av redskap från förhistorisk tid finns inte en enda yxa eller yxhammare av järn, som säkert kan dateras till nordisk järnålder. Med andra ord: vi tvingas till antagandet att de arbetsyxor som under bronsåldern och ännu under järnåldern svingades i dagligt liv helt enkelt var av sten eller flinta.</p> <p>Det är ett faktum att stenyxor har hittats i mängd inte bara på sådan mark, som under forntidens årtusenden var upplyft över havets nivå utan också på de lerslätter som ända in i historisk tid har varit havsbotten.</p> <p>Men slipstenarnas utbredning i terrängen tycks ju ibland antyda ett samband med kärrslåttern. Hur rimmar det ena med det andra?</p> <p>Där kom också genast ett inpass: yxtillverkningen var livsviktig men ytterst tidskrävande. Den gav ett överskott av fint sandstensmjöl — just sådant som brukades till sigdspånen. Var det inte förnuftigt att när så var möjligt hålla till med yxtilltillverkningen där sand stensmjölet behövdes också för annat bruk?</p> <p>Det var två erfarna gamla gotlänningar som diskuterade. Jag har sökt referera deras uppslag och synpunkter. Kanske leder de åt rätt håll, kanske öppnar de nya utsikter på väg mot gåtans lösning.</p> <p>Säkert är att de märkvärdiga slipstenarna har en grundläggande plats i vår forntida hushållning — antingen de först och sist hörde ihop med yxtillverkningen eller bara tjänade till finfördelning av slipmedlet för böndernas liar och skäror. Det har framhållits, kanske särskilt av Mårten Sjöbeck, att de skärande redskapen av järn var en viktig förutsättning till järnålderns och vikingatidens uppsving i nordisk odling. Ännu i mans minne var lien en dyrgrip, som med stor omsorg förvarades i hemmet mellan somrarnas slåttermödor.</p> <p>Härom året fick jag vara med på en av märkesdagarna i gammalt gotländskt bondeliv. Det var fagningen i Alvena lindaränge, och tiden var den rätta, en av de sista dagarna i maj.</p> <p>Efter gammal sed hade man sänt bud till grannarna, ja hela trakten, att här skulle bli fagningsgille idag, och redan tidigt på förmiddagen var änget fullt av folk och arbetet i gång. Det var, tror jag, fyrtio, fyrtiofem personer och dubbelt så många starka armar i färd med att räfsa ihop löv och annat avfall från träden; i de många gläntorna såg man snart lövhögarna växa. Bruna, luckra, vackert rundade låg de där i spridd ordning, säkert ett par hundra stycken, redan när middagsrasten var inne. Det blev smörgåsar och mjölk, stora korgar, hela såar, i ett “braedsräum”, en öppen, stor glänta, där höet sex, åtta veckor efter denna dag skulle bredas till tork.</p> <p>En spilkråka, som hade bo med ungar i en asp helt nära vår glänta, kom pilande över oss, svart och röd och ivrig, slog till på sin asp stam och var snart i full färd med att mata ungarna. Vi människor hade vårt eget ärende i ängen, vi sorlade bekymmerslöst och hörde inte till de smygande farorna; spilkråkan, som är en skygg fågel men har god urskillning, förstod att vi var ofarliga och hedrade oss med sitt förtroende. På Gotland saknas gröngölingen, här är det spilkråkan som bor och spelar, både i äng och skog.</p> <p>Dagen var disig, det kom ett par obestämda små stänk men höll sig torrt på marken — som väl var, ty bara en enda skur under dagens lopp, och det hade varit omöjligt att tända lövet. Nu sken solen fram i sextaget, det varma ljuset låg från väster in mellan träden, och när en av männen kom med fyrstickorna och tändningen kunde börja, utvecklades ett storartat skådespel med böljande solbelyst rök mellan träden, figurer skymtande i de vita molnen, eldslågor och barnafröjd.</p> <p>Nu brann det i änget som alla vårar förr, genom tusen år. Där stod en av traktens hemmansägare i kvällssolen och såg på. Jag hörde honom säga: Det är allt en gammal syn, det här, en gammal syn. När arbetet var slut, stod ängen fint fagad, i sitt allra vackraste skick, beredd som en pingstbrud till blomning och sommar.</p> <p>Slåttern infaller i juli. Nu för tiden har man ont om arbetskraft, nu kör man som sagt med slåttermaskin på de större slåttarna och stökar undan det hela med den vanliga brådskan. Annat var det i gamla tider. Då var ängsslåttern sommarens höjdpunkt, en samfälld angelägenhet för hela bygden. Inägorna var ju till tre fjärdedelar eller mer ett enda vidsträckt änge, och slåttern, som skulle ske på en gång vid varje gård, krävde ett helt uppbåd av folk. En av gårdarna i Vallstena hade 48 mansleit (mans slåtter, d. v. s. slåtterdagsverken). Till gård efter gård samlades alla grannarna och fullgjorde slåttern på en enda dag eller rättare ett enda dygn, fyllt av gemensam möda och glädje, firat som en högsommarfest i bygdens paradis.</p> <p>Nils Lithberg har skildrat sina barndomsminnen av ett sådant slåtterdygn på följande vackra och livfulla sätt:</p> <p>»Då ‘slåtterkarlarna’ (Scabiosa) började blomma eller höskallrans fröhus började skramla, när man gick i gräset, då var rätta slåttertiden. I regel inföll denna någon vecka in i juli. Arbetet börja de vid 2-3-tiden på morgonen, och var det långt från hemmet, hade man med sig drickbyttor och matkorgar, som sattes upp vid den sed vanliga mateken. Förmannen, husbonden själv eller hans närmaste man, gör sitt första inslag, lien stryker susande genom gräset och bäddar upp en sträng vid vänstra sidan; strax efteråt följer hans räfserska, den raskaste kvinnan på ängen. Så kommer i en sned rad den ene slåtterkarlen efter den andre, var och en följd av sin räfserska, och sist går gamle farfar eller någon annan styvbent gubbe och rensar bort gräset inne mellan buskarna eller invid gärdesgårdarna. Ett kort uppehåll för frukost och så är det snart middagstid. Un der högt hujande kallas manskapet till mateken för att ‘spisa i Guds namn’, och till middagen hörde alltid gröt, slåtterkarlsgröten, som kokats hemma under förmiddagen. Man vilar en stund i gräset och så tar arbetet fart igen till eftermiddagsmålet vid 5-tiden, den s. k. otendagen, med kaffe och rikligt dopp och ölkannan, som går från mun till mun. Så hurrar man: tre kraftiga ‘håj, håj, håj’ och så ett långt utdraget ‘hurra-a-a-a’, och det ‘lekes otendag’, med kappränning, hoppa bock, dra hank, ‘skjaute skäre’ (skjuta skata); är det någon särskilt omtyckt karl — även flicka eller ungmor — blir han hissad, man ‘mördar’ ner varandra i det friska nyslagna höet, och inte ens vördig prosten — om han är med — går säker på sina stackiga ben. Då och då ett nytt ‘håj, håj, håj, hurra-a-a-a’, än från den ena ängen, än från en annan, när det är slåtteröl på olika håll. Det är fest över bygden. Men ännu en gång måste man ta till arbetet igen, så att allt är klart till kvällsringningen. Var det slåtteröl i prästängen och den låg nära kyrkan, gick gärna någon upp i tornet och ‘kimmade’ efter ringningen. Kimningen skedde genom att man med två runda stenar hamrade på klockan i en viss takt. Det var av en underbar verkan. Till slut hörde man icke taktslagen, det var endast malmen som sjöng, sjöng i en enda lång, stark, dallrande ton ut över de vita gårdarna med de röda tegeltaken, ut över fält och ängar och betes hagar. Så klämtades ännu i klockan tre gånger tre slag. Arbetet för dagen var till ända.</p> <p>Nu bar det skyndsamt iväg hem till kvällsmaten och sedan dansades det till midnatt, och dagen därpå slog man på annat håll. Det berättas om bönder, som under de 14 dagar slåttertiden varade aldrig voro i säng, knappast sovo annat än den stund, de brynde lien, och då var det blott som när hönan blundar.»</p> <p>Denna arbetsgemenskap under slåttern är urgammal; den går säkert tillbaka till den järnålderstid, som skapade ängsodlingen. Över den ljusa bilden av arbete och lek i ängen ligger den självklara, glada förtrogenheten med denna mark; man var hemma i ängen på samma sätt som fåglarna i “vastar” och lövkronor.</p> <p>När slåttern var slut, kom tiden för lövtäkten; lövet var en viktig del av foderskörden. Asken och linden — ibland också almen — klappades, det vill säga, man högg ner hela grenar ur kronorna. Det torkade lövet användes mest till föda åt fåren, men asklöv ansågs lika bra som klöverhö, till och med åt hästarna.</p> <p>För gräsväxtens skull var det viktigt att tukta och röja bland buskar och träd. Hasseln, som var till nytta för marken, om den sköttes rätt, fick förnyas tid efter annan genom gallring av hasselspöna. Med lien höll man slåtterytorna rena från buskar och trädplantor. Bärande träd som rönn, oxel, apel och “stainpiggar” — vildpäronträd — sparades gärna.</p> <p>Denna noggranna skötsel hade en bestämd inverkan på ängens flora. Slåttern, som avbröt gräsens och örternas utveckling mitt i sommaren, utrotade alla sent blommande arter; deras frön hann aldrig mogna. I stället gynnades de vår- och försommarblommande växterna som hann avsluta sin utveckling före slåttern. De solöppna gläntorna gav rikligt utrymme åt alla de gräs och örter, som fordrar starkt ljus. Eftersom det stora flertalet av våra blomväxter tillhör våren eller försommaren och älskar ljuset, betydde ängsodlingen en starkt ökad rikedom av blommor i bygden.</p> <p>Också fågelvärlden drog nytta av ängsodlingen. Vidmakthållandet av de fria slåtterytorna berikade insektlivet och därmed näringstillgången. Kring gläntorna utbildades täta snårkanter, som passade lövskogens små sångare till boplatser. För hålbyggarna var lövtäkten av stor betydelse; den befordrade i hög grad uppkomsten av röta i stam och grenar och gjorde de gamla klappade träden till ypperliga boträd, fulla av hål och krypin åt ugglor, starar, skogsduvor, flugsnappare, mesar och andra skogens fåglar.</p> <p>Nutidens landskap är åker och barrskog. Den färgrika ängsfloran är i det närmaste hemlös; snart återstår knappt annat än åkerrenar och vägkanter som en sista osäker tillflykt för ängens vackra barn. Hemlösa är snart också lövskogens fåglar. De mindre nogräknade håller till godo med någon ersättning för de djupa, skyddande trädhålen, kanske en holk i park eller trädgård, de andra flyttar bort och försvinner.</p> <p>Tiden är hård för blommor och fåglar. De sista ängarna är som en drömbild av det forna, en återglans av ett förlorat paradis. Mellan fagningen och slåttern är Vallstena lindaränge något av det fagraste man kan se. Vitsippornas snö har ännu inte sjunkit bort i försommarens grönska. Men gullvivor, majvivor och violer står i full blom, och de första orkidéerna, Sankte Pers nycklar, lyser redan med sin kungliga purpur vid detta blomsterhov. Andra orkidéer, hjälm nycklar, brudsporrar, de vita nattviolerna och de sirliga små bygossarna, sluter upp i blomstertåget.</p> <p>Det var den 27 maj, i fågelvårens högsta tid. I ängens lövsalar sjöng hela kören av sångfåglar. Koltrasten, bofinken och rödstjärten blandade sina toner, blåmesen tog om och om igen sin silverklingande lilla strof, talgoxen stämde in efter bästa förmåga, nötväckan lockade och göken gol. Trädgårdssångaren jollrade i alla täta snår, rödhakens, törnsångarens och lövsångarens behagliga små visor tonade ur trädkronornas vårljusa grönska. Den gulbröstade sångaren härmade göktytans späda hackspettskri och gjorde skäl för sitt andra namn, bastardnäktergalen, med en oändlighet av klara och skärrande läten, blandade om varandra.</p> <p>I ett gammalt hackspetthål i en ek bodde de gotländska ängarnas egen fågel, den halsbandade flugsnapparen. I Sverige finns han endast på Gotland, där han ersätter den vanliga svartvita flugsnap paren, som är en stor sällsynthet på denna ö. Inom fågelvärlden är han liksom blåkråkan på Fårö ett motstycke till de östliga och sydliga växter man finner här. För mig var halsbandsflugsnapparen en ny bekantskap. Jag fann honom rätt olik sin nära släkting: det vita halsbandet, hans kännemärke, lyste lång väg, där han plötsligt slog till på någon kvist mellan fladdrande små utflykter.</p> <p>Vad är mer att berätta från denna lyckliga dag bland blommor och fåglar?</p> <p>Jo, medan vi satt där och gav akt på flugsnapparen, hörde vi ett skarpt fräsande i luften utan att genast förstå orsaken. Det kom tillbaka igen, och nu såg vi upphovet, två skogsduvor, som beskrev sina svindlande störtdykningar över ängen. Detta är skogsduvornas parningsflykt, en storartad konstflygning, som man sällan bevittnar. De båda duvorna flyger högt, på klippande vingar, och så kommer plötsligt detta beundransvärda kast — i en båge nedåt, med en hastighet så oerhörd, att fågeln blir osynlig för ögat. Det viner, skälver i luften. I nästa ögonblick är duvan på väg bort över träden, uppåt igen. Så går den ilsnabba leken, skogsduvornas, blåduvornas lek över ängen en solblå dag i maj.</p>]]></content><author><name></name></author><category term="De stora öarna i Östersjön"/><category term="Gotland"/><summary type="html"><![CDATA[Överallt på Gotland låter oss fornminnena på marken urskilja hur bygden växte fram under järnåldern. Den anslöt sig alltid till stora utmarker, som gav bete, slåtter, bränsle, timmer eller andra nyttig heter och var samfälld egendom, ibland till flera byar eller rent av socknar. Överensstämmelsen med Ölands eller Smålands bondelandskap är fullständig, om man tänker på ägornas indelning och an vändning. Smålandsbondens hagar har sin motsvarighet också på Gotland; hagarna bildar liksom på fastlandet runt åker och äng en krans av kringgärdade betesområden på gränsen till utskogarna, som i gammal tid var stora gemensamhetsbeten med utlagda svedjemarker, där djuren vallades eller strövade fritt.]]></summary></entry><entry><title type="html">Tusen vingar kring Långe Jan</title><link href="https://carljohanrehn.github.io/multi-language-al-folio/blog/2022/tusen-vingar-kring-l%C3%A5nge-jan/" rel="alternate" type="text/html" title="Tusen vingar kring Långe Jan"/><published>2022-08-25T10:35:47+00:00</published><updated>2022-08-25T10:35:47+00:00</updated><id>https://carljohanrehn.github.io/multi-language-al-folio/blog/2022/tusen-vingar-kring-l%C3%A5nge-jan</id><content type="html" xml:base="https://carljohanrehn.github.io/multi-language-al-folio/blog/2022/tusen-vingar-kring-l%C3%A5nge-jan/"><![CDATA[<p>Det är ett långt och mödosamt arbete som ligger bakom den kunskap vi nu äger om fåglarnas flyttningar, om de vägar resenärerna följer på sina luftiga färder, deras sätt att flytta och slutligen målet för den långa resan. Man har spekulerat mycket över flyttningens orsaker och otaliga försök till förklaring, delvis långsökta, ja, rent av befängda, har avlöst varandra. Den finske forskaren J. A. Palmén, som själv i sitt klassiska arbete “Om fåglarnas flyttningsvägar”, utgivet 1874, på ett snillrikt sätt har angripit det stora problemet, anför mycket roligt allehanda sådana försök. En fantasifull ande har sålunda på fullt allvar förfäktat den tanken att flyttningen skulle bestämmas och regleras av atmosfärens olika elektriska spänning på skilda orter eller av jordens magnetiska strömmar. Rikedomen på norrsken en viss vinter förmodades ha sammanhang med rikedomen på nordiska gäster i Mellaneuropa just det året o. s. v.</p> <p>Det ligger närmast till hands att tänka sig att det helt enkelt är kölden som driver bort fåglarna. Men vinterkölden i och för sig kan det inte vara. Många fåglar flyttar ju sin väg redan på sommaren, medan några av de minsta och till synes mest ömtåliga, t. ex. mesarna, trädkryparen, kungsfågeln, gärdsmygen, stannar kvar och uthärdar vintern. Och vidare — hos dessa och flera andra arter är det bara en del av stammen som övervintrar här. De övriga drar söder ut. Det kan inte rimligtvis vara så att en del kungsfåglar är köldhärdiga, andra däremot inte. Saken är tydligen den att det är näringsfrågan som i första rummet är avgörande för flyttningen. En hel rad arter förlorar genom kölden, isen och snön helt och hållet möjligheten att om vintern skaffa sig uppehälle i norden. Andra finner näringsmöjligheterna reducerade och flyttar därför till en del ur landet, andra åter, bland dem fröätarna, stannar kvar mangrant. Så länge födan räcker till, är de vid full vigör och lider ingen skada av kölden. Även sådana företeelser som vissa insektätares och vadarfåglars tidiga avflyttning skall säkert få sin fulla förklaring i näringstillgången på olika orter under sommarens och höstens lopp; det lägre djurliv som tjänar vadarna till föda sinar tidigt på de nordliga häckplatserna, medan havskusterna sommaren igenom bjuder dem riklig kost.</p> <p>Att de flesta flyttfåglar verkligen följer vissa bestämda luftvägar till och från sina vinterkvarter är ett faktum som tidigare har varit mycket omstritt. Redan 1828 framhöll pastor Ludwig Brehm, fader till den store djurskildraren Alfred Edmund Brehm, att vissa fågelarter på sina flyttningar år efter år visar sig på bestämda ställen men aldrig berör andra orter i närheten. Han drog därav den slutsatsen att fåglarna har sina stråkvägar, vilkas förlopp bestämmes av berg, skogar, floder, sjöar och mindre vattendrag och likaså av markens beskaffenhet. Ett par årtionden därefter betonade den framstående fågelkännaren J. F. Naumann samma sak. Men samtidigt kvarlevde en annan uppfattning; C. Hartman, som 1859 påpekade att Gävletrakten under flyttningstid är mycket rik på vadare, trodde att det berodde på att Gävle ligger i meridianen för norra Skandinavien; han antog att fåglarna, sedan de samlat sig för avfärd, “styra kosan åt söder i så rät linje som möjligt”.</p> <p>Den förste som mera planmässigt insamlade uppgifter från skilda håll om en arts uppträdande under flyttningen var Carl Jakob Sundevall. Han valde tranan och kunde år 1871 lämna en framställning av flyttningens förlopp; härav framgick att tranan färdas längs bestämda stråkvägar genom Europa. Palmén fullföljde denna metod att utforska flyttningsvägarna genom, som han själv säger, “aktgivande på det stora experiment naturen årligen erbjuder”. För 21 olika vadararter, som utvalts såsom lämpliga för en dylik undersökning, lyckades han genom sammanställning av talrika iakttagelser från olika trakter där fåglarna visat sig fastställa deras flyttnings vägar. Han gjorde ett försök att kartlägga dessa vägar över Nord europa och urskilde i stora drag de förnämsta huvudlederna. Hans rön visar att en stor färdväg från det arktiska Ryssland går ner över Vita havet, Onega, Ladoga och vidare över Östersjön åt sydväst, medan andra leder från häckningsområdena i norra Finland, Sverige och Norge bestryker Skandinaviens kuster. Rudolf Söderberg och Erik Rosenberg har genom studier i Väner- och Örebrotrakterna kunnat bekräfta Palméns antagande att en viktig färdväg, särskilt för höstflyttande vadarfåglar, går fram från Östersjön tvärs över det mellansvenska sjöbältet till Kattegatt.</p> <p>Men vi väntar ännu på en mera fullständig bild av flyttfåglarnas vägnät över länder och hav. Åtkomliga för ett direkt studium, synliga på sin höga färd är bara ett fåtal stora dagflyttande fåglar. De många smärre arterna, som är svåra att känna igen och ofta flyttar i nattens mörker, fordrar andra metoder. Redan i äldre tider gjordes enstaka försök att på något sätt märka flyttfåglar för att därmed få en möjlighet att kontrollera deras färder. År 1866 framkastade fransmannen Millet ett förslag att förse dem med olika färgade trådar som märken. Här fanns uttalad den tanke som sedermera ledde till uppfinnandet av ringmärkningsmetoden. Det var den danske läraren H. Chr. C. Mortensen som fulländade denna metod och där med inledde en ny epok i flyttfågelforskningens historia. Den lätta aluminiumring som fästes kring fågelns ena ben är försedd med adressen på den som har låtit utföra märkningen och därjämte ett bokföringsnummer. På det sättet märker man nu sedan början av detta sekel varje år tiotusentals fåglar, vanligen som halvvuxna ungar, men ibland fångar man också fullvuxna fåglar, ger dem en ring om benet och låter dem flyga vidare. Tusental av dessa fåglar har sedan blivit skjutna, fångade eller funna döda i de länder över vilka flyttningarna går, och på så sätt har man småningom kunnat lägga in deras vägar och vinterkvarter på kartan. Här i Sverige är det Riksmuseum som leder märkningarna och lämnar ut ringar till dem som vill vara med i arbetet. För fågelkunniga personer är det en högst intressant uppgift att hjälpa till med dessa betydelsefulla ringmärkningar. Men fågelkännare måste man vara, så att man vet vilka fåglar man märker, annars kan man ställa till förvirring i stället för att göra nytta.</p> <p>Där de stora fågelvägarna stryker förbi vår svenska kust finns det några punkter som passar till rastplatser på den långa resan. Här upplever man fågelflyttningen som ett mäktigt, ständigt växlande skådespel mot en bakgrund av himmel och hav. En sådan punkt är Morups tånge vid Hallandskusten, där särskilt vadarfåglarna gärna rastar på sin höstflyttning ner efter Västsverige. En annan stor samlingspunkt för höstens liv är Falsterbonäset med rovfåglarnas höga tåg ut över havet. Den förnämsta av alla, en mötesplats för skilda vägar, är Ölands södra udde. Liksom Morups tånge och Falsterbonäset har södra Öland sin betydelse som vilostation under höststräcket; vårresan går i allmänhet mycket snabbt och nästan omärkligt förbi.</p> <p>Sensommar över Öland. Förbränt, rödbrunt som stäppen efter vårens korta blomstring ligger alvaret under himlen. Byar och vita kyrktorn lyser i synranden mot öster Segerstad, Gräsgård, Näsby. Det tar en halv dag att gå till fots tvärs över alvaret, men med bil når man östra kustens bygd på en kvarts timme.</p> <p>Den sista byn mot söder är Näsby. Strax söder om denna by löper “stora muren”, en väldig kalkstensmur, byggd på Karl X Gustavs tid tvärs över ön från öster till väster; den var avsedd att hålla kronviltet — hjortarna — kvar inom den kungliga jaktmarken. Söder om muren ligger Ölands södra udde med kungsgården Ottenby, “tokmarken”; där hararna valsar bland gulblommig ölandstok, den stora lunden, där hjortarna ännu betar, och längst i söder fyren, Långe Jan, ombrusad av vind och fågelvingar.</p> <p>Fyrsamhället härute på udden är en liten värld för sig. Vid foten av det mäktiga fyrtornet, byggt av öländsk kalksten på Gustav III:s tid, ligger inom täta häckar, som har planterats till skydd mot den eviga blåsten, en liten klunga av byggnader, fyrmästarens, fyrvaktarens och fyrbiträdets bostäder, ett skolhus och just ingenting mera. Bränningen mullrar mot revet därute, vinden sliter i träden kring stugorna, men härinne mellan häckarna är det vänligt och stilla. Solfläckarna leker på den kalkstensbelagda planen. Fjärilar fladdrar över buskar och gräs; här lyser själva amiralen i sin präktiga uniform, svart, vit och cinnoberröd, bland nässelfjärilar, kålfjärilar och andra menige i denna lätta armé. Sylvior, lövsångare, rödstjärtar, flugsnappare, törnskator, allt vad som finns av småfåglar på flyttning fladdrar förstulet mellan träden, lockar och smyger överallt i det gröna. Den lilla fyrträdgården är det sista skyddet för småfåglarna på deras färd mot söder. Här stannar de gärna en dag eller två, jagar insekter i solen och sover på kvist före den långa, äventyrliga resan över havet.</p> <p>Yttersta udden är den stora skådeplatsen. Från fyrträdgården går man ut genom en grind invid fyrens vitkalkade mur och möter vinden, havet, fågelsynerna i ett svepande, blixtrande samspel utan motsvarighet i vårt land. Över den låga udden, högt i luften kring fyrtonet, över breda, svartröda tångbankar i vattenbrynet, över steniga revlar långt ute mot horisonten stimmar fåglarna. Snäppor, starar, änder i slutna, ilsnabba flockar, en bränning av vita måsvingar, ett brus av vind, vatten och tusen fågelröster.</p> <p>Sådant är det första intrycket, rikt och förvirrande på en gång. Det gäller att ha tiden på sig, att stanna i lugn och ro vid stranden och låta fågeldagen gå. Då löser sig detaljerna ur mångfalden, man urskiljer de olika gestalterna, röst efter röst ur det allmänna sorlet, händelserna följer varandra och fogas in i ett stort sammanhang som sträcker sig över årets och jordens krets.</p> <p>Det är en vacker dag i slutet av augusti, med frisk vind från sydväst, en riktig flyttningsdag. Där vi slagit oss ned, min färdkamrat och jag, i lä av det gamla kanontornet ytterst på udden har vi framför oss ett stycke av stranden med en stor tångbank i vattenkanten. Det är ofantliga massor av tång som har slitits loss av vågorna och drivit på land, där den nu ligger och multnar i det grunda strand vattnet och ger näring åt myriader av småkryp, massvis av märlor, små kräftdjur, som simmar omkring med ryckiga rörelser i tångsörjan, och först och sist larver av tångflugor. De färdigbildade flugorna, som i täta svärmar fräser upp framför en när man trampar i tången, tycks inte spela någon roll som föda åt småfåglarna. I så fall skulle de säkert en sådan lugn och vacker dag som denna hålla till i stort antal därute, men nu ser vi bara några ärlor och svalor på fångst. Inte heller vadarfåglarna tycks uppskatta flugorna. Om så vore, skulle man se dem nappa flitigt omkring sig. I stället går de omkring och pickar och borrar med näbben i tångbädden; det måste vara flugornas larver och märlorna de söker, kanske också annat smått och gott som lever därnere i sörjan. Säkert är det tångbankarnas rikedom på föda som lockar snäpporna att rasta vid denna strand på den långa färden från länderna i norr och nordost till Väst- och Sydeuropas kuster och än längre.</p> <p>På tångbanken framför oss är det liv och rörelse. Kärrsnäppor, några spovsnäppor och mosnäppor går där och petar i tången. En och annan större strandpipare löper ryckvis omkring på sitt vanliga sätt mitt ibland snäpporna, som hela tiden småpratar lågmält med varandra. Genom deras surrande, mjuka pladder stiger gång på gång det klara tvåtoniga locklätet från strandpiparna.</p> <p>Med ens lyfter fåglarna, utan synbar anledning. Den stora flocken ilar av och an över stranden med snabba vändningar, är lika plötsligt tillbaka igen och slår ner på samma ställe. Andra vadarfåglar kommer ibland på besök medan dagen går och solen sakta skrider över söder mot väster. De kommer i små sällskap, figurerar en stund fram för oss och far sin väg — stora vackra gluttsnäppor och svartsnäppor, ett par myrspovar med sin långa, svagt uppåtböjda näbb, svart- och vitbrokiga kustpipare, röd- och grönbenor, kustsnäppor, rätt många brushanar, tämligen oansenliga nu när de lagt av sina yviga strids kragar, som hör våren och bröllopstiden till, och slutligen dvärgarna bland höga nordens vadarfåglar, småsnäpporna. Av de flesta arter är det mest ungfåglar vi ser; de gamla, som — sällsamt nog — i allmänhet flyttar före ungfåglarna, har redan till stor del sträckt förbi mot de avlägsna vinterkvarteren, kärrsnäppor och rödbenor till Frankrike och Sydeuropa, svartsnäpporna till Afrika, kustsnäppor och spovsnäppor ända ner mot Kap.</p> <p>Här visar sig alltså under dagens lopp på en och samma tångbank nästan alla de vadarfågelarter som på sin flyttning besöker Öland. De kommer hit på skilda vägar, flertalet kanske från ryska ishavskusten. De har färdats över Vita havet, Onega, Ladoga, Finska viken och Östersjön. Men ett mäktigt fågeltåg kommer tydligen också från norr, från trakterna kring Bottenviken, Nord- och Östsverige. Vid södra udden förenas skarorna.</p> <p>Hur går färden vidare?</p> <p>Svaret på den frågan — och på många andra, som berör den stora fågelflyttningen — sökes med glad spänning och självvald lycklig möda av en hel liten forskartrupp som håller udden besatt. Vaktavlösning sker med jämna mellanrum, men spaningsposten är alltid fullbemannad, från högsommar till yttersta höst. Det är Sveriges ornitologiska förening som har upprättat denna forskningscentral; det skedde år 1946, och i nutiden är Ottenby fågelstation en av de förnämsta i världen.</p> <p>Så här skriver Gunnar Svärdson, en av stationens grundare och främsta vetenskapliga arbetare: “Det finns platser i Europa, där fler fåglar passerar än vid Ölands sydspets. En sådan plats ligger inom Sveriges gränser, nämligen Falsterbo. Men för att det skall vara möjligt att fånga fåglarna för ringmärkning erfordras något mer än rik tillgång på fågel. De måste också vara enormt koncentrerade och detta är just fallet nere på fyrområdet. Vadarna fångas inom ett område av stranden som är högst ett par hundra meter långt och småfåglarna fångas i fyrträdgården, inom ett område som knappt är hundra gånger hundra meter. Särskilt efter disiga nätter kan upp till fem-, sexhundra småfåglar samlas inom detta lilla område, stort som en ordinär trädgård.”</p> <p>Vadarfåglarna, som först gav Ölands sydspets dess berömmelse, utgör numera en mindre del av de fåglar som årligen fångas här vid Långe Jan, får en ring om ena benet och flyger vidare på sin höstliga resa. Det rör sig varje år om ett par tiotal tusen fåglar.</p> <p>Och här är vi tillbaka vid de ursprungliga frågorna: vadan och varthän?</p> <p>Efter en vinter i södern går återfärden till sommarländerna i norr. Det är återfynden av ringmärkta fåglar som skall ge svaren. Men det är klent med sådana återfynd från det nordliga skogslandet, från tundror, stränder och arktiska öar — till dato bara ett litet fåtal.</p> <p>Den första frågan står alltså väsentligen kvar. Men den andra — varthän? — har fått klara och övertygande svar. De hundratals ringar som från flyttningsvägar och vinterland har skickats tillbaka till Sverige vittnar i första hand om fara och död i människomyllrande passager, om kritiska punkter, rastplatser, matställen på de långa resorna, där skydd och trevnad snarast bör beredas genom oss människor. Svaren är mångskiftande, delvis oväntade och högst märkliga. Det klarnar över färdvägarna från Ottenby. Vad sägs om följande fakta — jag citerar ännu en gång Gunnar Svärdson:</p> <p>“En grupp fåglar håller sig tämligen strikt till Atlantkusten… Färden kan utsträckas förbi Gibraltar neråt Dakar och kanske än längre. En annan grupp sätter av direkt över hela kontinenten mot Medelhavet. Den flygningen klaras troligen på mycket kort tid och det formella rekordet hålls av en brushane som var i Norditalien fyra dygn efter märkningen vid Ottenby. Särskilt i Podalen och Rhônes mynningsområde håller de till ett slag, några övervintrar där men många, t. ex. grönbenorna, flyger sedan vidare tvärs över Medelhavet, tvärs över Sahara och, ja var deras vinterområde ligger vet vi ännu inte exakt, men många grönbenor träffas i december-april i Belgiska Kongo, där arten ställvis är den vanligaste vadaren.”</p> <p>Ölands södra udde är en mötesplats för flera fågelvägar men också en skiljepunkt. Åt sydost går huvudleden. Vägen åt sydväst är mindre trafikerad; flertalet rovfåglar, i synnerhet vråkarna, flyttar över land och lämnar Sverige vid Falsterbo. Till dem som flyttar åt sydost, över Öland, hör sädesärlan och tornsvalan; en oförglömlig syn, det lättaste och finaste man kan se, är tornsvalornas tåg, i glesa flockar, i tusenden och åter tusenden, alla i ledig flykt med snabba kast åt sidorna — de jagar medan de flyttar — men alltid med känning sinsemellan.</p> <p>Med egna ögon ser vi hur vägarna delar sig. En och annan flock, som inte rastar utan drar fram över Öland med linjerät flykt, visar oss färdriktningen. Klara flöjtsignaler tränger genom bruset. De kommer från norr, högt uppifrån, närmar sig hastigt — nu ser vi fåglarna! Det är storspovar på sträck. De flyger rakt åt söder över fyren, ut över sjön i Ölands riktning. Men några kilometer från land sker något oväntat: flocken hejdar sig, lägger om kursen åt sydväst, klart och bestämt, avlägsnar sig målmedvetet och försvinner i riktning mot Blekinge skärgård. Snart kommer nästa spovflock, nu är det småspovar från höga norden, så en stor flock strandskator, två sparvhökar, ett par tornfalkar. De gör som storspovarna, fortsätter rakt åt söder över Ölands rev och tar sedan tvärt av åt sydväst.</p> <p>Varför ändrar de kursen först långt ute över havet?</p> <p>Vi vet att man från stor höjd ser bottnen mycket tydligt; man har ju begagnat flygplan för att uppsöka fiskstimmen. För fåglarnas ögon däruppe tar inte Öland slut med södra udden utan fortsätter i revet en halvmil eller mera. Det förhåller sig tydligen så att de följer landets ledlinje så långt de kan urskilja den genom vattnet för att sedan, när det är slut med landkänningen, plötsligt ändra kurs. Så gör ock så tranorna, som kommer från norr — bara med den skillnaden att de ute över havet lägger om kursen inte åt sydväst utan åt sydost med landmärke på pommerska kusten.</p> <p>Flertalet rovfåglar flyttar som sagt över Falsterbonäset, men fiskgjusen ses ofta på färd över Öland. Den stora fågeln kommer lugnt och målmedvetet flygande, i regel ensam, ibland med en eller två kamrater, helt lågt över vattenytan. Kursen påminner om tranornas, åt söder eller sydost. Det fria havet har ingenting som kan locka en sådan fiskare, men Nordtyskland har otaliga småsjöar och grunda träsk med gäddor och annan god mat åt en gjuse på flyttningsfärd.</p> <p>Så förlöper fågelsträcket tämligen regelbundet år efter år. Men i förra seklet inträffade vissa märkvärdiga avvikelser; Gustaf Kolthoff, som under ett flertal år mellan 1867 och 1891 noggrant följde fågelflyttningen här, observerade fram emot 1890 att så gott som alla flockar tog en ny väg; de styrde ut över havet redan en och en halv kilometer norr om fyren och undvek således den yttersta udden. Fyrfolket ansåg att det var signalskjutningen från fyrplatsen, som hade skrämt fåglarna en föregående höst och orsakat omläggning av stråket. Men något alldeles oförklarligt var att ungfåglarna, som kom flyttande efter de gamla, tog samma omväg, ehuru ingen ungfågel kunde ha egen erfarenhet av skjutningen. Även om inte ett skott hördes från udden, vek ungfåglarna samt och synnerligen av till sjöss på samma punkt där de gamla hade gjort det på sin flyttning några veckor tidigare. År 1895 befanns det emellertid att ungefär en tredjedel av flockarna passerade fyren som förr. Fruktan för kanonskotten syntes börja gå över. Rätt snart därefter torde sträcket helt ha återtagit sin ursprungliga riktning.</p> <p>Flera arktiska snäppor kommer, som jag nämnde, från Ishavskusten över Finska viken och Östersjön till Öland. De brukar slå till i Sandvik, en grund bukt nordost om fyren, och där fattade vi posto en dag med öppna havet framför oss.</p> <p>Morgontimmarna går. Måsarna seglar som vanligt över vattnet. Änderna sträcker. Långt ute på en sten i vattenbrynet ligger en säl, stor och mörk, och vrider på sig i soldiset. Annars händer ingenting i den pärlemorljusa kretsen av himmel och hav.</p> <p>Klockan närmar sig elva. Då susar det till av snabba vingar, en svärm av små vadarfåglar kommer med stark fart rakt från öster, bromsar in och fäller på den fuktiga sanden. Där står de nu i en tät klunga, alla med bröstet åt samma håll, precis som de fällde. Det är kärrsnäppor, några spovsnäppor, småsnäppor och strandpipare i vänskaplig blandning. Ingen tar ett steg, ingen låter höra ett ljud. De är uttröttade efter den långa resan. Den ena efter den andra drar upp ena benet och sticker huvudet under vingen. Nu står de alla på ett ben och sover, medan några eftersläntrare då och då susar in från öster och ställer sig att sova bland kamraterna. I två timmar slumrar de små resenärerna på den öppna stranden med havets horisont bakom sig och himlarymden över sig en liten vilostund i det sällsamma färdeliv som har halva jorden till skådeplats. Sedan blir det stor toalett, bad och näringsbestyr, och då först får vi höra deras surrande och jollrande lockläten.</p> <p>Utanför den grunda östkusten vid Sandvik finns det ett par långa steniga revlar i vattenbrynet, där grågässen brukar slå till för att vila över natten. Här samlas de ofta i stor mängd, framåt hösten i många hundratal. Grågässen häckar sällan på Öland, de har sina boplatser på några holmar vid Gotland och i de yttre skärgårdarna från Småland norrut. Men trots detta finner man även under häcknings tiden nästan alltid stora grågåsflockar här vid Ölands södra udde. Förklaringen måste vara den att dessa flockar består av ungfåglar, som ännu ej är parningsdugliga — grågåsen häckar i regel inte förrän vid två års ålder kanske också av gamla fåglar som slutat att leva familjeliv. Mot eftersommaren, när ruggningstiden är över, får dessa “sommargäss” antagligen tillskott av gåsfamiljer från häckningsplatserna.</p> <p>Det är underbart att sitta gömd mellan stenarna vid östkusten, när solen sänker sig bortom Ottenby lund, och se grågässen komma i tunga svajande formationer på väg till sitt nattkvarter. Deras kackel genljuder i den tysta kvällen, flock efter flock stryker ut över stranden, sänker sig på kupiga vingar och slår till på revlarna. Här sover de sedan under natten. I gryningen sker uppbrottet till matplatserna; över Ottenby styr flockarna utåt åkerfälten, där de frossar i timtal på spillsäden som ligger kvar efter bärgningen. Efter morgonmålet vilar de ibland på vattnet i Kalmarsund och tar sig framåt kvällen ett nytt mål på fälten eller på gräsmarkerna mot sundet tills det blir tid att i skymningen återvända till revlarna i öster. Så lever grågäs sen goda dagar på Öland i dessa höstveckor innan färden går söderut till Frankrikes kust och de spanska lågmarkerna.</p> <p>Det stora skådespelet växlar från dag till dag med väder och vind. En morgon är stormvarning hissad vid fyren — kon över klot. Stormen är redan över oss, hård kuling från nordost, 19-20 meter per sekund, således rasande medvind för fåglarna och svåraste möjliga flygväder. Sträcket har avstannat. Vadarfåglarna kurar på tångbankarna. Men över bränningen mot revet lyfter plötsligt en flock på sjutton gravänder, ordnar sig för långsträck, sveper med stormen iväg åt sydväst och försvinner i det grå mot Blekinge kusten. Hur skall detta avlöpa? Efter en halvtimme kommer flocken tillbaka, mödosamt strävande mot vinden. Fåglarna är synbart uttröttade, de flyger ojämnt, vinglar nedåt och fäller vid udden på smult vatten. Försöket misslyckades.</p> <p>Men rovfåglarna passar på att jaga i stormen. Mot den grå kretsen av himmel och vatten utspelar sig deras jakt som dramatiska intermezzon i den långa vindpinade dagen. En lärkfalk kommer farande, snabb som en svala, tätt över tångbankarna. Han lyckas i försöket att skrämma snäpporna till väders, nu går jakten i höjden. Flocken stiger och stiger. En snäppa blir plötsligt ensam, han märker det ögonblickligt, tvingar henne åt sidan och griper henne underifrån i en sista ilsnabb vändning. När duvhöken kommer, blir det all män rörelse — fåglarna lyfter var han drar fram. De känner till att hans skicklighet har sina gränser, för honom är de säkrare i luften än på vatten och land. Tvärtom är det med pilgrimsfalken. Han är plötsligt mitt i synfältet, förföljer i rasande fart en ejder. Nu skjuter han snett upp mot den flyende fågeln. I samma ögonblick störtar ejdern som en sten i sjön, så att vattnet slår upp i en sky. Falken skjuter förbi. Han, rövaren framför andra, kan bara fånga sitt rov i luften. Ejdern räddade livet med denna manöver.</p> <p>Äntligen, på tredje dagens kväll, mojnar stormen ut. Solen sjunker eldröd i diset. Den berör horisonten. Precis femton minuter därefter tändes fyren. Den stora lanterninen börjar rotera och med två blink tätt på varandra var femtonde sekund signalerar Långe Jan genom höstmörkret till människorna på havet.</p> <p>Men fyren, som hjälper de sjöfarande, förvillar fåglarna. Flertalet flyttfåglar sträcker om natten, och här kring fyren är luften full av dragande flockar. Det starka ljuset från lanterninen hindrar dem att se själva fyrtornet, de kommer med stark fart och slår sig till döds mot muren. En del fåglar sugs in i det bländande ljusknippet och fladdrar som nattfjärilar mot glasrutorna, tills de uttröttade segnar ner på altanen.</p> <p>I natt är det gott flyttningsväder igen; alla de tusentals fåglar som har hejdats av stormen fortsätter nu sin resa. Där vi står på fyrens altan hör vi deras lockläten närma sig i mörkret. I ljussektorerna blir de plötsligt synliga som virvlande flingor. En efter en, hela hopar fladdrar och dunsar mot de buktiga glasrutorna. Man kan ta dem med blotta händerna.</p> <p>Efter sådana stora flyttningsnätter finns det åtskilligt att hämta för fyrmästarens feta katt, när han gör sin vanliga morgonrond kring tornet. Jag gjorde honom sällskap en gång och fann den morgonen bland döda lövsångare, sädesärlor och hämplingar en småfläckig sumphöna, som med alla de andra hade förolyckats mot muren.</p> <p>Den nya dagen går in hög och klar. Det är brittsommarväder igen. Ölänningarna säger att tranorna aldrig flyttar annat än i klart och vackert väder. Och nu har vi dem här, de klassiska stora flyttfåglarna. De kommer högt under det blå himlavalvet, rakt åt söder över udden med lugna, jämna vingslag, en första flock på fjorton fåglar. Ute över revet skruvar de sig uppåt i en trång spiral, böjer av åt sydost och försvinner för våra ögon. På kartan ser vi att kursen pekar mot Weichsels mynning. Deras skarpa ögon urskiljer redan kusten bortom havet. Kanske följer de Weichsel upp mot Karpaterna och flyger över de låga passen öster om Tatra till Donaus flodland. Vi vet att färden går vidare över det heliga landet till Nildalen.</p> <p>Ingen fågelsyn talar så till vårt sinne som denna färd bort över land och hav. Vi ser fåglarna flyga högt och stolt och tror dem fria — så som vi människor i vår kortsynthet tänker oss friheten, som ett fullständigt oberoende. En sådan frihet existerar inte, varken för människor eller djur. Livet har sin rikedom i samspelet, beroendet, växelverkan mellan individerna och omvärlden. Den stora fågelflyttningen är ett led i en sådan växelverkan med klimat, näringsförhållanden och andra faktorer, ännu delvis obekanta.</p> <p>Grådis, stiltje, storm, sol och blått — så skiftar några fågeldagar på gränsen mellan sommar och höst i den krets av himmel och hav som omsluter Ölands södra udde. Redan i mitten av september är vadarfågelsträcket på det hela taget slut. Morkullorna kommer ensamma i oktober. De flyttar endast nattetid. Detta är avslutningen på några levande månader härute; morkullorna som sträcker mjukt och tyst i natten över havet är den sista vågen av liv genom den mörka rymden. Sedan kommer vintern. “Fåken” sveper över udden, mistluren vrålar med jämna mellanrum, det är öde och tomt på stranden. Men alltjämt vrider Långe Jan sin vänliga lampa ut över de farliga vattnen till ett tecken i mörkret på mänsklig gemenskap.</p>]]></content><author><name></name></author><category term="De stora öarna i Östersjön"/><category term="Öland"/><summary type="html"><![CDATA[Det är ett långt och mödosamt arbete som ligger bakom den kunskap vi nu äger om fåglarnas flyttningar, om de vägar resenärerna följer på sina luftiga färder, deras sätt att flytta och slutligen målet för den långa resan. Man har spekulerat mycket över flyttningens orsaker och otaliga försök till förklaring, delvis långsökta, ja, rent av befängda, har avlöst varandra. Den finske forskaren J. A. Palmén, som själv i sitt klassiska arbete “Om fåglarnas flyttningsvägar”, utgivet 1874, på ett snillrikt sätt har angripit det stora problemet, anför mycket roligt allehanda sådana försök. En fantasifull ande har sålunda på fullt allvar förfäktat den tanken att flyttningen skulle bestämmas och regleras av atmosfärens olika elektriska spänning på skilda orter eller av jordens magnetiska strömmar. Rikedomen på norrsken en viss vinter förmodades ha sammanhang med rikedomen på nordiska gäster i Mellaneuropa just det året o. s. v.]]></summary></entry><entry><title type="html">Kring västgötabergen</title><link href="https://carljohanrehn.github.io/multi-language-al-folio/blog/2022/kring-v%C3%A4stg%C3%B6tabergen/" rel="alternate" type="text/html" title="Kring västgötabergen"/><published>2022-08-24T17:13:16+00:00</published><updated>2022-08-24T17:13:16+00:00</updated><id>https://carljohanrehn.github.io/multi-language-al-folio/blog/2022/kring-v%C3%A4stg%C3%B6tabergen</id><content type="html" xml:base="https://carljohanrehn.github.io/multi-language-al-folio/blog/2022/kring-v%C3%A4stg%C3%B6tabergen/"><![CDATA[<p>En av de sista junidagarna år 1746 kom Linné resande utmed östra sidan av Billingen ner mot Falköping. Från Skultorp finns i hans <em>Västgötaresa</em> denna notis:</p> <p>“Falbygden begyntes här, som är ett slätt land utan skog, nog likt Flandern, med stora ängar och vidlöftiga betesmarker.”</p> <p>Sedan följer den berömda teckning av Falbygden med Mösseberg och Ålleberg som är en av höjdpunkterna i Västgötaresan. Falan, betesmarken kring Falköping, bestod, säger han, “av vida och bara fält, att aldrig en buske syntes på dem, utom några högst kvarters höga och breda enebuskar …”. Betesmarkens underlag anges vara en flat platå av röd kalksten, “helt bar, så att det gröna gräset allenast kunde rota sig i dess springor. En sådan kalkflisa bör man föreställa sig under hela Falbygden, djupare inunder jorden, så att Falbygden här är ett och detsamma med Ölands Alvar, fast Falbygden har något mer mylla uppå sig”.</p> <p>Skildringen är ypperlig, fast och knapp. I några få ord säges det väsentliga, och för ögat öppnar sig en alvarhed med betande djur.</p> <p>Över falan stiger bergen “med perpendiculäre sidor”, i väster Mösseberg och i öster Ålleberg. Här under de tvära stupen, där mjuka, lättvittrade skiffrar träder i dagen och gör marken bördig, möter Linné det skönaste i landskapet, blomrika, grönskande ängar med “de allra vackraste örter, och jämväl de sällsammaste”.</p> <p>Vid Mösseberg nämner han Randt — nutidens Ranten — och Ballerstens äng och på bergets motsatta sida, i Kleva socken, “de allra härligaste ängar man någonsin kunde föreställa sig”, vid Ålleberg Nyckelängarna, fina och släta “som en planerad trägård”. Den store resenären tröttnar inte att lovsjunga dessa bygdens örtagårdar under branterna.</p> <p>En frapperande motsättning till de rika ängarna var bergens hög platåer. Här “voro växterna helt andra, liksom hade man på ett par minuter blivit förd i ett helt annat land och klimat: Det är sällsamt nog, att alla dessa bergen, såsom Kinnekulle, Billingen, Mösseberg och Ålleberg, överst uppå där bergen bestå av Gråsten, till alla sina växter avbilda de vildaste norrlandsmarker, men däremot fälten nedanföre kullarne frambringa ej annat än de vackraste växter ifrån Skåne, Ölands och Gotlands lundar …” Bergplatåerna var öppna betesfält, bevuxna med ljung, blåbär, odon och lingon. De var utan skog, lika trädlösa som falan och ännu magrare.</p> <p>Vad Linné såg här i Västergötland vid mitten av 1700-talet var bygden efter gammal ordning. Det var byalagens ägor, i främsta rummet brukade och avdelade till djurens försörjning året igenom. Vid sidan av ängar och betesmarker intog de små åkrarna med korn, råg och rovor en anspråkslös plats. Grunddragen i ett bondelandskap som detta är oss välbekanta från Skåne och Småland lika väl som från de stora öarna i Östersjön. Den stränga tudelningen mellan betes- och odlingsmark framhäver återigen den urgamla släktskapen med antikens landskapsbild.</p> <p>Det finns en möjlighet att människor har hittat vägen till dessa trakter i tidig stenålder, kanske redan i den avlägsna tid, då landisen nyss hade lämnat jorden bar, då den nuvarande Falbygden var en halvö i det nordeuropeiska havet och kusten gick fram ungefär i de sluttningar som över Gudhem och Varnhem leder ner mot Hornborgasänkan och slätterna kring Vänern. K. E. Sahlström, vars forskningar på ett avgörande sätt har kastat ljus över de mellan svenska landskapens äldsta kulturhistoria, betonar att stenålderns Västergötland vetter mot havet. Från den dåtida kusten, Storvänerns strand, har bebyggelsen spritt sig inåt land och satt sig fast på Falbygden. Därom vittnar de äldsta odlarnas välarbetade flintyxor, som i stort antal har tillvaratagits av deras sentida efterföljare. “För den första odlingen”, säger Sahlström, “torde det inom landskapet ej ha funnits mera inbjudande trakter än just på Falbygden, där kalkstens- och skiffergrunden hade givit upphov till näringsrika jordar.”</p> <p>Mitt i denna märkliga trakt, nära Ålleberg, ligger utmed en gammal landsväg två stora folkrika byar, Karleby och Lovene. Deras historia går tillbaka genom mer än fyra tusen år, till stenålderns bondetid. Beviset för ett sådant påstående har man här för ögonen: väster om vägen en ståtlig rad av gånggrifter, där gråstensblocken tecknar sig i tunga profiler över jorden och den växande säden. De talar om en samfällighet, som med god organisation och gemensamma krafter har betvingat de tekniska svårigheterna. Bakom dessa monument ligger en högt utvecklad kultur.</p> <p>Byn Karleby hette förr Karlebylånga. Det är inte bara namnet som för tanken till Öland utan hela belägenheten i landskapet. Den långa byn utmed vägen med de dödas gårdar på den ena sidan och de levandes på den andra låter oss minnas raden av byar utefter landborgsvägen. Viktigast är överensstämmelsen i stort: byn och dess inägor ligger exakt på gränslinjen till den vidsträckta gemensamma betesmarken, Söderfalan, som allt igenom är ett motstycke till det öländska alvaret. Den sönderspruckna kalkstenshällen, blommorna, mossan på hällens golv, de skriande viporna, spovarna som seglar och ropar — allt har ett levande tycke av Öland.</p> <p>Strax norr om Lovene by strömmar en vattenrik, kristallklar bäck över kalkstensgolvets avsatser ner mot Hornborgaån. Den kommer från Ållebergs ände, från Lokakällan, som väller fram ur själva bergroten och var en av de heliga källorna i våra förfäders bygd. Här offrade de åt den markens dolda kraft, den gudom som gav växt och liv. Följer man bäcken uppåt från Lovene, kommer man in på Söderfalan, som var en viktig, ja omistlig del i forntidens bondelandskap. Falan, betesmarken, var det centrala; kring falan låg byarna uppradade på samma sätt som kring Skånes fälader och kring alvaret på Öland.</p> <p>Resenären som hastigt far vägen fram genom Karleby och Lovene stannar kanske någon minut vid de riksberömda gånggrifterna. Han har lika stort skäl att stanna vid bron över bäcken, lämna bilen för en stund och följa det friska flödet inåt Söderfalan. Kring bäcken sluter sig en rikedom av gräs och frodiga örter, som i blomstermånaden juni bildar en sällsynt vacker liten värld. Kabbelekan har blommat ut, men ängskrasse, gökblomster, förgätmigej och smörblommor står i sitt flor, ängsnycklarna lyfter sina röda facklor över majvivorna alldeles som på Öland, och där vattnet väller fram över de slammiga kalkstensflatorna står den högvuxna strandärenprisen i praktfulla, rundade grupper. Det är en frodighet, en ung växtkraft, som verkar gåtlik, när man betänker att dessa betesmarker har trampats och snaggats av kreaturen i fyra, fem tusen år. Hemligheten ligger i det rika vattenflödet, som kommer ur bergens skiffrar och kalkstenslager med ständigt förnyad näring. Det är livsflödet, livsnerven i hela denna bygd, som har bevarat sin givmildhet genom tiderna. Betesmarken, befruktad av detta strilande grundvatten, har givit sin must åt djuren, med djurens spillning åt åkerjorden och i sista hand åt människorna. Den gamle bonden, som hade en självklar inblick i sådana ting, höll falan högt i ära och rättade sin hushållning därefter. Det är historiskt sett i god ordning att bygden liksom staden Falköping har sitt namn av falan.</p> <p>Nästan svindlande är tanken att denna jord har brukats av samma folk, son efter far, i fyra, fem tusen år. Gånggrifternas människor skapade här den äldsta jordbruksbygden inom det gamla Sveriges gränser. Falbygden inneslöt den treenighet som grundade ett bondefolks försörjning, goda beten, god foderfångst och lättbrukad, naturligt väldränerad jord.</p> <p>Rikare skördar än någonsin mognar i vår tid på Falbygden. Men en viktig förändring har skett i bondens hushållning: falorna, de fria betesmarkerna, har förlorat sin betydelse. Det sammanhang mellan ut- och inägor, mellan betesmarken och åkern, som nyss har berörts, är avbrutet. Falorna växer igen med skog där de inte har förvandlats till åkerjord. Ett sådant litet stycke av Söderfalan som de blomrika betesmarkerna kring bäcken i Lovene är en sista rest av det forna. Lanthushållarens livsrum har krympt ihop. Skogen, en ny tids rikedom, tarvar utrymme på marken. Det är samma utvecklingsgång här i Mellansveriges äldsta bondebygd som i de sydliga landskapen. Den skall möta oss i nya avtoningar, nya perspektiv upp genom landet ända till de översta bygderna under fjällen.</p> <p>Den som nu från Mössebergs platå överblickar Falbygden har fram för sig en utpräglat modern tavla. I djupet ligger Falköping med hundratals trädgårdar i utkanterna, med villor och bostadshus i glada, lätta färger och tegelröda fabrikskomplex. Falorna, Västergötlands alvarhedar, är bortskymda av allt det nya, men åkerjorden frodas i vetets och oljeväxternas saftiga kulörer. Borta är ängen vid “Randt och Ballersten”, som Linné talade om; dess rester gömmer sig antagligen under askarna i sanatoriets park. Det är i alla stycken en annan bild än den som målas av Linné; mänskligt sett är den rikare, kanske gladare, trots att ängen med sina blommor fattas i det hela.</p> <p>Själva Mösseberg är omskapat. Där man står på den yttersta bergkanten har man skog, tjock, växtlig granskog, och inga beteshedar bakom sig. Det betyder en förvandling av ett stort stycke mark, så gott som hela bergets platå, en yta på sex, sju kvadratkilometer. Mösseberg har idag en annan karaktär än i gammal tid, en annan kontur i landskapsbilden. Den taggiga gransilhuetten beskriver samma förlopp som på de vida falorna därnere på slätten, i Smålands hagmarker, på hedar och fälader i de sydliga landskapen: barrskogens frammarsch över gamla betesområden. Knappt 75 år har varit nog för att åstadkomma allt detta.</p> <p>Från Mösseberg ser man högt ovan Falbygden en förnäm bergkontur. Det är Ålleberg. Här kring Västergötlands heliga berg urskiljer man ännu de gamla dragen i bygdens ansikte. 1800-talets ägoskiften har sprängt de tusenåriga byarna, men bebyggelsen bildar som förr en krans runt berget. Bondens gård har den odlade jorden framför sig och betesmarken i bakgrunden; från fähusplanen leder en “drev”, en fägata upp mot det flata bergtaket, som i gammal tid var en samfälld utmark för alla byar runt kring detta Ålleberg. Det är en belägenhet och en anordning av fullkomligt samma slag som i det klassiska landskapet, i Arkadiens bonde- och herdeland. Västgötabergens hjässor var kala av tusenårig betesgång, nästan lika avskalade och nakna som Arkadiens berg. Men fägatorna från bygden är i nutiden igengrodda av enris och skog och nästan omöjliga att upptäcka. Endast Ålleberg håller kvar den forna bilden.</p> <p>Över stora delar av berget sluter sig enarna ihop till täta kvarter. Det säger tydligt nog att betningen också här har förlorat mycket av sin forna betydelse. Men Ållebergs tak är ännu till stor del, särskilt i söder, en öppen ljunghed med gräs och starr i de fuktiga sänkorna. Denna ljunghed på bergets tak är något av det skönaste i Västergötland, en högslätt upplyft under himlen till utblick över en ojämförlig bygd. Den är ett minneslandskap, som öppnar utsikten också bakåt i markens historia, ett kulturminne av samma art som resterna av Söderfalan. Men detta hembygdsminne i sann och full mening är ömtåligt och lätt förlorat. Det löper fara att försvinna i skogen, förintas i granarnas skugga så som andra delar av det forna Bondesverige just nu, år efter år, i vår generation, försvinner ur sikte. Den öppna betesheden på Ållebergs platå kan bevaras endast på ett sätt: genom vidmakthållande av gammal hävd, av djurens betesgång, som förut under tusen år. Ålleberg är blickpunkten i ett helt landskap; det är en stor och angelägen uppgift att i hembygdsvårdens anda och mening bevara ett sådant minnesmärke.</p> <p>Falbygdens ängar, som förtjuste Linnés öga, spelade en betydelse full roll icke minst därför att de gav utrymme åt några av de stora sällsyntheterna i vårt lands flora. Ängarnas försvinnande har betytt en fortskridande utrotning av dessa växter; för dem är läget kritiskt på samma sätt som för ginsten i de gamla ljunghedarnas landskap. I båda fallen är det omläggningar i vår hushållning som har vållat förlusterna.</p> <p>Den flora som hör hemma på torra solöppna ängar och gräsbackar i Syd- och Mellansverige är till väsentlig del ett levande minne från en längesedan gången period i vårt lands historia efter istiden, ut märkt av solrikare och torrare sommarklimat än i nutiden. Det var en stäpptid i Europa, då Asiens och Rysslands torra ängar och stäpper utvidgade sitt välde åt väster och nordväst ända till Mellaneuropa och södra Skandinavien. En stäppartad växtvärld behärska de ofantliga områden, och utpräglade stäppdjur som siseln och springråttan sträckte sin utbredning långt upp i mellersta Europa.</p> <p>Förändringar i klimatet mot en atlantisk typ med rikare nederbörd, större luftfuktighet, mildare vintrar och svalare somrar har sedermera inskränkt och delvis helt ryckt undan livsmöjligheterna för dessa mot väster långt framskjutna kontinentala element i växt- och djurvärld. Deras kvarlevor på svensk botten betingas av särskilt gynnsamma mark- och väderleksförhållanden, till finnandes på de stora öarna i Östersjön men också på vissa fastlandslokaler.</p> <p>Sydöstra Falbygden, nedanför Ålleberg, har sin karaktär av en mängd åsryggar, som med sin torra, kalkrika grusmark har bildat en utomordentligt god växtplats för resterna av stäpptidens flora. Dit hör sådana ädlingar som drakblomman, färgmadran, fältvädden och — förnämast av alla — fjädergräset, Stipa pennata.</p> <p>Hur tedde sig nu denna västgötabygd medan den gamla ordningen var helt obruten?</p> <p>En blick på bykartor från Falbygden under 1600- eller 1700 talet visar genast att de torra åsarna var ängsmark, hårdvallsäng, som gav foder för vintern. I en “Beskrifning öfwer Åsaka Pastorat Vartofta Kontrakt af Skara Stift,” författad år 1787, kan man om dessa slåttermarker inhämta följande:</p> <p>“… Skötseln består endast däruti, att de om våren rödjas och göras rena från löf, kvistar och klappersten. Afkastningen är öfwerhufwud på hwart mantal 140 à 160 volmar eller, som de här kallas, stackar”. Ordet klappersten är särskilt att märka; det bevisar att ängsmarken i denna bygd intog just åskullarna. De kullar i Vartofta-Åsaka, där fjädergräset ännu växer, står på en karta från 1824 till yttermera visso redovisade som “äng och hårdvall”. Genom slåttern hölls marken fri från enris och annan busk- eller trädväxt; särskilt enriset har stor förmåga att växa ut över dessa torra grusbackar, så snart de lämnas ohävdade.</p> <p>De gamla kartorna visar tydligt nog att större delen av inägorna var äng och att de små åkerstyckena låg kringspridda i ängen, oftast i en viss anslutning till bytomten. Alldeles som i Småland låg ängarna “i samma gärde med åkern, som icke för sig själv är avstängd”; jag anför återigen de klarläggande orden av Linné. Det betydde att ängen under de två år av en treårsperiod, då åkern bar säd — korn och råg — fick vara i fred för betning ända tills sädesgrödan var inbärgad. Endast under trädesåren kunde betningen börja redan efter höbärgningen. Skyddet mot betning utöver en viss bestämd snäv gräns har säkert varit av mycket stor betydelse för hårdvallsängens flora över huvud.</p> <p>Det var alltså, vid sidan av själva slåttern, enheten av äng och åker som bevarade ängens rikedom och gav en fristad åt de sällsynta arterna. Denna enhet var i vissa fall utsträckt till ett flertal byar, som kunde ha sina änggärden inom en och samma hägnad. I den trakt, vi här närmast har att syssla med, var inte mindre än fem byar, Kälvene, Kvättak, Näs, Kymbo och Bäck, sammanslutna i ett sådant “gärdeslag”; det blev ett jättelikt gärde med äng och åker, som sträckte sig genom flera kyrksocknar. Arbetsfyllt och fattigt var säkert de forna böndernas liv, men blommornas rikedom lättade deras mödor. Det är oss nästan omöjligt att fatta, hur det såg ut i gammal tid när sommaren kom med sin blomning till ett ängsrike av en vidd och storhet som här på Falbygden.</p> <p>Det var en av Linnés lärjungar, J. P. Falck, som första gången upp märksammade det ståtliga fjädergräset i Sverige; fyndet gjordes i Vartofta-Åsaka socken. Han gav Linné meddelande om denna märkliga upptäckt, som offentliggjordes i Fauna suecica 1761 med orden: “Stipa pennata. Falck J. P. W:gothia, Åsaka, Wartofta frequens”. Adjunkten vid Skara gymnasium J. A. Mathesius kunde år 1837 meddela att fjädergräset fanns kvar på platsen. I samband med sitt besök antecknade han: “Vid detta tillfälle uppgafs af de äldre bland allmogen, att denna växt i deras barndom talrikt träffa des hart när öfver hela församlingen; men att den sedermera be tydligt aftagit”</p> <p>Beteckningen <em>frequens</em> betyder, noga angivet, talrik, i mängd för samlad; vad Falck och Mathesius har att säga om fjädergräset låter oss ganska säkert antaga att det vid mitten av 1700-talet och ännu mot seklets slut växte i mängd inom Vartofta och Åsaka. Så sent som 1908 kunde Rutger Sernander på den klassiska växtplatsen, en åskulle på Bondegården, av hemmansägaren Klas Jansson få veta att “Stipa fordom förekommit ymnigt på Bondegårdens ägor och i deras grannskap. I gamla tider gjorde man ofta ‘kryddkvastar’ utaf den, och såväl Jansson som hans hustru mindes sockennamnet ‘åkerull’ … Ännu i ganska sen tid pryddes Åsaka med Stipa-buketter vid barnens första nattvardsgång.”</p> <p>I den heta, torra vinden över den ungerska pusztan, grässtäppen på gränsen till Östeuropa, skimrar fjädergräset i rika vågor, som ett silverblont flygande hår. Det är en sällsam tanke att en sådan syn fanns att skåda också här under nordens himmel, i en svensk bygd för ett par hundra år sedan.</p> <p>Av fjädergräset återstår i denna dag några lätt räknade tuvor på den gamla växtplatsen vid Bondegården och ett vackert och livskraftigt, tämligen slutet bestånd på en åskulle i grannsocknen Näs. Det är allt. Den sistnämnda växtplatsen, belägen på mark som har tillhört Kvättaks by, blev egendomligt nog funnen så sent som 1947, av Lennart Fridén.</p> <p>Enheten av äng och åker, som gav så gynnsamma levnadsvillkor åt fjädergräset och andra medlemmar av den rika ängsfloran, måste ha funnits kvar i ganska stor omfattning ända tills laga skiftet slutgiltigt upplöste det forna gärdeslaget. Vad skiftena — i synnerhet enskiftet i Sydsverige och laga skiftet över stora landsdelar — har betytt i svensk natur, för både växt- och djurliv, är ett jätteämne, som ännu ligger nästan orört framför oss.</p> <p>Den tillbakagång för Stipa som tydligen har inträffat före laga skiftet får ses i samband med den fortskridande uppodlingen, som förvandlade äng till åker och som i dessa trakter redan mot slutet av 1700-talet hade fortskridit så långt att åkern intog betydligt mer än hälften av inägomarken. Men den stora katastrofen kom med laga skiftet. Efter dess genomförande — det skedde exempelvis i Bäcks by år 1833 — var gärdet i dubbel mening uppgivet för hela den ängsflora, som här avses. När vallodlingen sedermera under 1800-talets lopp alltmer kom att ersätta ängskulturen, blev de kvarvarande ängsbitarna i allt större utsträckning förvandlade till betesmarker. I dessa yttersta tider har man taggtråden till hands och kan ta vara på betet snart sagt på varenda åskulle mellan åkrarna sommaren igenom. En sådan ohejdad betning utrotar ganska snart den rika ängsfloran och lämnar kvar en tät, artfattig gräsvall.</p> <p>År 1948 gjorde jag tillsammans med Lennart Fridén, upptäckaren av Stipas sista fäste på den gamla Kvättakbyns ägor, en exkursion till trakten. Vi cyklade på morgonen från Falköping, över Västfalan, genom Karleby och söderut genom Slöta socken. Där lämnade vi landsvägen och följde en liten byväg på vänster hand. Den förvandlades slutligen till en gärdesväg mellan vackra björkskogs klädda kullar.</p> <p>Väl gömt mellan dessa kullar låg ett cirkelrunt kärr. Det syntes ganska tydligt, att detta kärr har varit en sjö, en av de otaliga sjöar som fanns i vårt land strax efter landisens tid men sedan har vuxit igen. Tio- eller tjugotusen år efter detta skall bara en bråkdel finnas kvar av nutidens hundratusen sjöar. Sverige skall bli lika fattigt på sjöar som Mellaneuropa, ända tills en ny inlandsis kommer och bökar upp marken igen.</p> <p>I sitt namn, Sjöängen, bevarar platsen minnet av den försvunna sjön. Den bevarar också andra mångtusenåriga minnen och det i synlig, påtaglig form. Kärrets tuvor var översållade med guldröda blomstjärnor; detta var myrbräckan, en ört som i nuvarande tid har sitt egentliga hem på Norrlands myrar. Bland videbuskarna, som kantade kärret, fanns också en nordlig art, blekvidet. Det var som min vän hade lovat — Sjöängen gav en glimt av forntidsnatur i Västergötland, av markens växtlighet i slutet av istiden.</p> <p>Sedan kom det allra finaste. Vi tog oss ut till landsvägen igen och for vidare till en gård, som heter Björstorp. Bortom gården ligger ett öppet landskap med åkertegar mellan mjukt rundade åskullar.</p> <p>“Nu ska vi gå precis samma väg, som jag gick i fjol sommar, då jag fann fjädergräset härute”, sade Lennart Fridén. Gärdesvägen mynnade ut i gårdens bortersta tegar. Vi fortsatte över ägoskälet, över nya tegar, delvis balanserande på smala åkerrenar. Den syn, som mötte oss till höger och vänster mellan åkrarna, var taggtrådsomgärdade kullar med betande djur och avsnaggat gräs. Men här och där fanns en sluttning eller en hel åskulle, som alltjämt var inhägnad tillsammans med åkern och låg fredad för djuren. I sådana små hörn lyste all den forna fägringen emot loss i solbaddade gläntor mellan enbuskarna.</p> <p>Min följeslagare pekade på en södersluttning mot åkern. “Där har du fjädergräset!”</p> <p>Vad jag såg var några stora grästuvor med höga upprättstående strån. På nära håll såg jag också de långa mjuka silverglänsande fjun, som sitter fästa vid fröna och tjänar till att sprida dem för vinden. Det är dessa fjun eller fjädrar som har givit anledning till namnet fjädergräs.</p> <p>Det var underligt att stå härute i backsluttningen mot en svensk åker och se fjädergräset, stäppgräset, vaja i luftdraget. De sista tuvorna av detta gräs på svensk botten är i sanning dyrbara minnen ur markens historia. Fridlysning hägnar dem nu mot kreaturens mular och växtsamlarnas spadar på deras hårt kringskurna backar.</p> <p>Som den mest granntyckta och ömtåliga medlemmen av de västgötska torrängarnas flora har fjädergräset tydligt visat gången i det hela. Andra medlemmar av det förnäma sällskapet, t. ex. drakblomman, praktbrunörten, den smalbladiga lungörten och färgmadran, har utan tvivel också gått mycket starkt tillbaka. Om ingen ting göres för att vidmakthålla några av dessa torrängar i den gamla slåtterhävden, kommer de raskt att växa igen med enris, där de inte har ödelagts genom betning. De nyssnämnda örterna kommer då ganska snart att förvandlas till allt större rariteter, i fara att helt försvinna på samma sätt som fjädergräset. I fall som dessa, där en viss typ av hävdad mark, här slåtterängen, utgör den huvudsakliga växtplatsen, är en vanlig fridlysning utan egentligt värde; det är själva brukningssättet som måste bibehållas eller upplivas på nytt.</p> <p>Allt detta innebär att vad som i bästa fall och endast med oavlåtlig omsorg kan bevaras åt framtiden blir ytterst små brottstycken av den forna blomsterprakten, den härlighet, som hörde ihop med ängsbruket. Därmed är vi komna tillbaka till utgångspunkten för denna lilla promenad på dikesrenarna mellan odling och natur: vi inser med saknad och vemod, att utvecklingens gång är obönhörlig, att i stort sett ingenting kan avvända förlusten av blommorna i bygden.</p> <p>En aprilmorgon i den klara soluppgången for jag från Falköping stora vägen åt Skara — i den gamla eriksgatans riktning — ut till tranornas land, de kilometervida öppna jordarna mellan godsen Dagsnäs och Stora Bjurum. Detta är “kulturöknen” som i sin öppenhet avslöjar alla försåt. Den passar de skygga storfåglarna på väg från fågelträsken i Afrikas hjärta till oändliga myrar under polcirkeln. De stannar här för att äta och vila. Nätterna tillbringar de stående på tuvorna långt ute i det stora Hornborgaträsket.</p> <p>I mars och början av april landar tranorna i många tusental på ön Rügen som fantastiska förband av lätta fallskärmstrupper. Framför dem ligger Östersjön. Efter ett uppehåll för vila och furagering går resan mot norr över havet och in över Sverige. Nu följes ett västligare stråk än på hösten, då Öland beröres av väldiga skaror. Lägger vi på kartan en linjal från Rügen över Västskåne, så finner vi att den pekar mot Hornborgasjön. I första hälften av april kommer tranorna hit i flock efter flock, hundratalen stiger till tusental, och strax efter mitten av månaden finns här på en gång 3000, kanske 4000 tranor.</p> <p>Vi har inom Sveriges gränser knappt ett motstycke till något så fantastiskt skönt och forntidsaktigt myllrande rikt som tranornas stora vårting i Västergötland. Dessa storfåglar mitt i bygden — det är ödemarken, det djupast gömda, som plötsligt står fram i en syn. Till den gudomliga fantasien, till det sköna spelet hör att snart, i morgon kanske, skall de tusen tranorna stiga högt under himlen och fara mot norr, in över öde mil, där tystnad står kring sommarsagan.</p> <p>Det var morgonens frid över fälten, tranorna betade i lugn på sidorna av den gärdesväg vi följde med bilen. De anade som vanligt ingenting om sambandet mellan en bil och en människa. För dem är bilen lika menlös och ofarlig som en flodhäst i Afrika. För oss är bilen ett gömsle som låter oss dröja så nära de härliga fåglarna att vi kan se huvudets blodröda gnista, varje skiftning i fjäderdräktens färg — askgrått, silvervitt, en svagt olivbrun skuggning över ryggen, växlande med ljuset mellan vita moln.</p> <p>Vad äter tranorna? De håller till på vallarna och på den gröna höstsäden men allra helst på de stora potatisåkrarna från ifjol, där det finns tusentals potatisknölar kvarglömda i jorden. Det är nog inte själva potatisen utan snarare någonting i den, något slags larver eller puppor, som tranorna vill åt. Säkert är att maskar, snäckor och andra smådjur spelar stor roll i deras matordning, även om de också plockar i sig en del grönt — klöver, sädesbrodd och sådant.</p> <p>Det är ljum vind och i vinden är doft av jord, av mark som vaknar. Det är en sådan aprildag, då våren går på djupet. Vi känner det med fröjd, vi andas djupt och fyller lungorna med denna milda, jordmättade luft. Spoven känner det; han rör sig uppåt mot vindens flöde, vingarna spelar och ut över vårmarken porlar hans mjuka, klara flöjtsolo. Och tranorna känner det: de dansar med nigningar, sirliga steg och svajande vingslag. Detta är den berömda trandansen. Framför oss har vi ett tusental tranor på de mörka fälten. Här och där i denna folkmängd av fåglar uppstår helt mjukt men plötsligt en dans; det är fjädrande språng och vingflykt i förening. Mellan luftsprången djupa nigningar, då dansören kan fatta en rispinne på marken och lekfullt kasta den i luften. Mjuka steg som förvandlas till flykt, en rörelse utan tyngd, svävande lätt som vinden — detta är dansens, själva dansrörelsens mening, det är vad dansen vill men inte kan hos oss jordtunga människor. Extasen springer över från fågel, till fågel, de graciösa rörelserna kulminerar i en parning: i ett par flyktiga sekunder tecknar sig framför oss en bisarr dubbelfigur med kråmande linjer och fyra fläktande vingar.</p> <p>Så dansar sex, åtta, kanske tio tranor en tur här, en tur där, följd av ett makalöst jubel då fåglarna två och två, hane och hona, faller in i takt efter varandra och flätar ihop sina stämmor till långa, rungande växelrop.</p> <p>Nå, vi rullar vidare utan att störa, utom synhåll för tranorna. När vi lämnar bilen vid en gård söder om Hornborgasjön står aprilhimlen genomskinligt blå, genomströmmad av sol, genomdallrad av tranornas avlägsna hårda lockrop över det underliga, liksom förvridna, övergivna landskap som alltjämt bär namnet Hornborgasjön — till minne av en förlorad sjö.</p> <p>Hornborgasjön ligger mitt i en urgammal odlingsbygd, den gränstrakt till Falbygden som över Gudhems klosterägor innefattar sjömarken, för att längst i norr under Billingen förena sig med cisterciensernas Varnhem. Så mycket underligare är det att närmast kring sjön möta fattigdom, ödslighet, raserade kyrkor, övergivna gårdar, alla tecken till förvirring och förfall.</p> <p>Långt ute mot den forna stranden finner man på en åker de obetydliga resterna av Hångers kyrka, ett av medeltidens många nu försvunna gudshus kring Hornborgasjön. Det var — utom Hånger — Bjärka, Sätuna, Hornborga och Bolum. Den täta kransen av kyrkor vittnar ovedersägligt om Hornborgabygdens betydelse vid övergången till kristen tid.</p> <p>Bogårdsmuren är på samma gång ett odlingsröse, hopfogat av tusentals kullerstenar till en grå ring kring den vigda jorden. Här inom muren blommar nu en grupp av almar, kanske avkomlingar av den forna kyrkogårdens träd — om det nu fanns träd på en sådan gammal kyrkogård — och där kyrkan en gång stod har några tallar gripit sig fast mellan grundstenarna.</p> <p>På ett flyttblock inom bogårdsmuren står inristat:</p> <blockquote> <p><em>Här låg Hånger kyrka.</em></p> </blockquote> <p>Det enkla är det vackra, icke minst när det gäller ett minnesmärke. De knappa orden vittnar om en tusenårig historia. Redan läget säger något väsentligt. På samma sätt som de andra nyss nämnda kyrkorna och de ännu kvarstående i Broddetorp, Bjurum, Stenum och Norra Lundby låg Hångers kyrka framskjuten mot Hornborgasjön. Det uttrycker själva grunddraget i denna bygd: sjön med dess tillgångar av fisk och fågel och — än viktigare — gräs och starr, fräken och vass åt bondens djur var hela bygdens centrum, den ofantliga samfällda ägovidd som gav bärgning och rikedom och lät Hornborgabygden bli ett underlag för kunglig makt och myndighet. Här i närheten låg kung Inge den äldres hovgård, och konungens vilorum blev Hångers kyrkogård. Han dog omkring 1110 och gravsattes här under en huggen häll, “7 fot lång och 3 fot bred” med bilden av ett svärd inristad på den flata översidan. Vid hällens båda gavlar har stått huggna kors, sådana man ser på kungagravarna vid Varnhem. Efter hundra år, omkring 1212, flyttades kung Inges stoft till Varnhem.</p> <p>Gravhällen med svärdet ligger alltjämt kvar bland vildblommorna på Hångers kyrkogård. Svärdet, rikssvärdet, är en urgammal symbol för kungamakten i Sverige liksom i andra västerländska kungadömen, med säkerhet äldre än kronan. Rikets högsta sinnebild, kvarglömd här i gräset, förstärker den underliga stämningen av något övergivet, något upplöst och förlorat.</p> <p>Den gamla kyrkovallen har ett ståtligt läge med fri utblick åt alla håll. I nordost drar Billingen, i söder Mösseberg sina raka platålinjer under himlen. Närmast omkring sig har man åkern, som nu i april dagen luktar mustigt av nyspridd gödsel. Ner mot sjön kan man följa ett ofantligt odlingsröse, sju åtta meter i bredd och flera hundra meter långt — ett monument över svensk odlargärning, ett av de otaliga i detta den steniga markens hemland på jorden. Det leder ner och grenar sig kring några ödetomter, redan på långt avstånd synliga genom sina urgamla halvdöda fruktträd och ett par väldiga oxlar, en gång i tiden vårdträd över denna boplats.</p> <p>Den försvunna gårdens namn var Hovgården. En halvt igenstörtad källare av sten och en väldig spiselmur vittnar om ansenlig bebyggelse. Man tror sig här stå inför resterna av kung Inges hovgård. Själva gårdsnamnet och det faktum att konungen fick sin gravplats vid Hångers kyrka talar för en sådan uppfattning.</p> <p>Namnet Hovgården saknas redan på den gamla generalstabskartan, uppmätt 1880-1881. Fruktträdens och oxlarnas tillvaro visar att gården då ganska nyligen måste ha varit bebodd. Man undrar vad som har tvingat husfolket härifrån och misstänker att det på något vis har hängt ihop med den första sjösänkningen, som gjordes på 1870-talet. En blick på Hovgårdens hushållning i gammal tid låter ana ett sådant sammanhang. Av en kartbeskrivning från 1793 får man veta att gården hade 92 tunnland äng, det vill här säga kärrängar och mader. Man läser vidare: Och “gifwa dessa i medel måttiga år tre-hundrade stackar hö.” Detta var före vallodlingens genombrott helt enkelt en omistlig tillgång. Här fanns de resurser som lät en brukare klara det svåraste problemet i dåtida lanthus hållning, kreaturens underhåll genom en lång vinter. 1870-talets sjösänkning torde ha ryckt bort eller väsentligt förminskat denna grundläggande tillgång och därmed berövat gården dess kraft att leva.</p> <p>Ännu längre ut mot sjön finns ytterligare en ödetomt med några husgrunder och en ladugård i ruiner. Där utanför ligger den urtappade sjön, eller rättare sjöbottnen, ett misshandlat och skändat stycke av Sveriges land, övergivet av fågel och fisk, igengrott av björksly och vide, odugligt, onyttigt för både djur och människor.</p> <p>Det är ett ohyggligt faktum att hela tjugusex kvadratkilometer av vårt ärvda land har ödelagts på detta vis genom det mästerprov i okunnighet och ovetenhet om de enklaste naturförhållanden som bär namnet Hornborgasjöns sänkning.</p> <p>De halvdöda vassarna, den uttorkade maden, de öde gårdarna, bygden som en gång slöt sig vackert och rikt omkring givmilda sjö marker men nu vänder sitt ansikte från en fördärvad sjö — allt detta illustrerar i en tragiskt tillspetsad form den metamorfos inom svensk lanthushållning som har skett. En fornsvensk enhet av bygd och natur har slitits sönder. I stället för att grunda sin hushållning på Hornborgasjön med dess mader och kärrängar och dess rikedom av fågel och fisk har man här liksom på andra håll i vårt land prövat nya metoder — och nya problem. Det gamla bondebrukets förbund med naturen, med vattnet och de översilade ängarna har förvandlats till sin motsats, ett stridsläge. Det är endast följdriktigt att bygdens möte med sjön i nutiden ter sig som en krigsskådeplats. Där striden för tillfället skenbart har avstannat, råder samma förvirring, samma tragiska tystnad som på krigets valplatser. Det är långt igen tills läkedomen når sin fullbordan i en ny bygdebild.</p> <p>Tvärs över åkrarna sydväst om Hornborgasjön går Dagsnäsåsen i form av en lång rad mjukt rundade kullar förbi gården Dagsnäs och vidare ut i den sumpiga ödemark som är Hornborgasjön i nutiden. Klädda av rik lövskog sträcker sig åskullarna flera kilometer ut i träsket och slutar med en spets eller udde, som bär namnet Ore nabb.</p> <p>Dagsnäsåsen har en gång som andra rullstensåsar utgjort en naturlig väg; i forntidens och medeltidens Sverige följde man gärna dessa torra, självgrusade vägbankar över kärr och moras. Då jag en april dag häromåret gick ut till Ore nabb såg jag verkligen att åsryggen under sin jämna, fina gräsvall gömmer en väg, obefaren sedan långt tillbaka i tiden. Denna väg, märkbar som en utplattning, en avfasning av “getaryggen”, löper kulle upp och kulle ner och sänker sig till sist med åsen ut under träskets yta. Den pekar mot nordost, mot Varnhem, och hade otvivelaktigt sin fortsättning över vattnet till den rika klosterbygden.</p> <p>Det var egendomligt att stå där på en av de höga åskullarna och se ut över Hornborgaträsket. Vårens häftiga snösmältning hade fyllt detta milsvida sjöbäcken på nytt, och för en kort tid, ett par flyktiga aprilveckor, blänkte forntidens Hornborgasjö som en minnesbild i verkligheten: vattnet stod öppet ända in under åsen och speglade den vilda oredan av hassel, ek, lind — stenåldersskogen. Våren hade återskapat en tidigare strandlinje, ungefärligen den kontur som finns angiven på den gamla generalstabskartan.</p> <p>Plötsligt såg jag långt där ute mellan videsnår och guldgula bladvassar en älg, en tung gammal älgtjur, som vandrade fram helt makligt och allt emellanåt stannade för att beta i videt. Mörk och urtidsaktig gick han där i träsket, det plaskade och skvalade omkring honom: jag hörde intet ljud, men såg hur vattnet stänkte upp och blixtrade i solen. En blå kärrhök strök fram över videbanden i vacklande och vaggande jaktflykt. Tranor seglade högt i rymden över detta underliga, halvt overkliga landskap.</p> <p>Det var en förvillad och förvillande syn, en sista mäktig bild av ett stycke natur som dör, men till det yttersta behåller ett drag av storhet. Till vänster om älgen syntes en öppen kanal, som skar linje rakt genom vide och vass. Det var en av de ofantliga avloppsgravar som nu löper kors och tvärs genom den gamla sjöbottnen, samlar upp flödvattnet och år efter år skapar om den vårliga storheten till en ynkedom, en halvtorr skog av döende vassar, videsnår och eländigt björksly. Älgarna, som lockas ut i denna terräng för att smaka på videt, drunknar en efter en — ett tiotal om året! — i kanalerna med deras tvärbranta väggar; det är lätt att kasta sig i, men kan vara ytterligt svårt att komma upp ur en sådan grav.</p> <p>Detta milsvida träsk, som inte är något riktigt träsk utan ett svårt misshandlat stycke av Sverige, ligger mitt i en av våra stoltaste bygder till skam och nesa för oss alla.</p> <p>Det bittraste i denna sak, det outhärdliga är att förstörelsen, nationellt sett, sker i onödan, utan att tillföra det svenska folkhushållet annat än utgifter. Den årliga vinsten av det hela är — räknat i kronor och ören — inte tiondelen av den förlust som år efter år tillfogas de forna strandägarna. Till skulderna i denna himmels skriande bankrutt skall läggas förlusten av ett stort stycke svensk natur av ojämförligt värde, ett fågelliv som var en fröjd för ögat och ekonomiskt sett gav en icke föraktlig avkastning, vidare ett fiske som — bara det! — skulle ha givit mer pengar än de låglänta, svårdränerade, växtnäringskrävande åkrar som har vunnits från sjön. Till förlusterna hör först och sist en trevnad som för alla kringboende var ett livsvärde av stora mått.</p> <p>En junidag för ett par år sedan hade jag förirrat mig långt ut i den ledsamma småskog som fyller södra ändan av den forna sjön, mitt för Dagsnäs, Just här — på denna plats och vid denna årstid — fanns före de stora sjösänkningarna ett överflöd av liv: fåglar svärmade över sävholmarna, fisken slog till höger och vänster, och mellan blommande näckrosor speglade herrgårdsbyggnaden sin vita fasad i vattnet. Dagsnäs var en av landets vackraste gårdar. Allt detta till hör en gången tid. En halvdöd sumpmark är nu bakgrunden till det berömda godset. Men också skönheten har ett ekonomiskt värde.</p> <p>Skadegörelsen på denna natur kommer att dra med sig nya kännbara förluster, om katastrofen får tid att fullbordas. En omprövning av hela frågan har äntligen inletts. Vad man nu kräver — bland Hornborgasjöns många strandägare lika väl som bland alla naturvänner — är en praktisk lösning till rimligt pris för samtliga parter. Detta är i rättvisans namn ett anständighetskrav och en angelägenhet för hela vårt folk.</p>]]></content><author><name></name></author><category term="Gammalsverige"/><category term="Västergötland"/><summary type="html"><![CDATA[En av de sista junidagarna år 1746 kom Linné resande utmed östra sidan av Billingen ner mot Falköping. Från Skultorp finns i hans Västgötaresa denna notis:]]></summary></entry><entry><title type="html">Lagastigen</title><link href="https://carljohanrehn.github.io/multi-language-al-folio/blog/2022/lagastigen/" rel="alternate" type="text/html" title="Lagastigen"/><published>2022-08-24T17:13:16+00:00</published><updated>2022-08-24T17:13:16+00:00</updated><id>https://carljohanrehn.github.io/multi-language-al-folio/blog/2022/lagastigen</id><content type="html" xml:base="https://carljohanrehn.github.io/multi-language-al-folio/blog/2022/lagastigen/"><![CDATA[<p>Det urgamla färdstråk mellan Danmark och det inre Sverige, som har sitt namn av Lagan, börjar vid Öresund. Det börjar egentligen på två ställen, vid Sundet och vid Lagans mynning, där den viktiga kustvägen upp genom Halland och den naturliga hamnen i själva Lagaoset genom långliga tider har dragit trafiken till sig. Väsentligt sett är utgångspunkten densamma, det gamla danska väldets centrum och rikaste provinser utmed vattnet.</p> <p>Mer än en gång har jag följt den minnesrika vägen från Hälsingborg i dess olika förgreningar över eller förbi Hallandsås och upp genom den långa ådalen ända till Jönköping. Första gången, allra första resdagen, minns jag särskilt gärna. Början och bakgrunden var som alltid Öresund. Dagen var mulen. Formlösa blågrå skyar släpade ljumma sommarregn över stränderna. Färjan ångade oförtrutet av och an mellan Själland och Skåne. Stora, tunga lastångare stävade mot söder inåt Östersjön och mot norr på väg till Nordsjön och Atlanten. Det luktade tång och blåste långfärdsvind, frihetsvind, farväl. Jag vet ingen vattenled så festlig som detta Öresund. Det förenar idyll och stor marin på ett helt annat sätt än skärgården.</p> <p>Mot Själlands kontur såg jag Kronborg lyfta sina spiror, och över den skånska landbacken avtecknade sig Kärnans tunga försvarstorn. Den synen ger något väsentligt i en tusenårig historia. Det var samma rike, samma politiska makt, som reste dessa borgar på ömse sidor om vattnet. Danmark behärskade Sundet och stränderna. Från kärntornet i sin höga borg kunde rikets herre och konung överblicka de folkrika landsdelarna kring Sundets silvergata. Men i nordost var utsikten stängd av tjocka skogar. Där tog hans välde slut. Riksgränsen var själva den öde marken mellan Skånes bygder och Smålands. Sådan var hela den långa gränsen; Halland, Skåne och Blekinge hade skogen i ryggen mot Sverige. Fästet, Hälsingborg, hade sin front mot land, berett att taga emot stötar över dessa rikets utmarker.</p> <p>Men genom de tjocka, svårgenomträngliga gränsskogarna öppna de ådalarna sina vägar. Mörrumsån och Helgeån pekade rätt in i Sydsmålands lövrika sjöområde, och västkustälvarna visade vägen till hjärtat av Götaland. Samfärdseln sökte det bästa väglandet vid sidan av själva floden, som på långa sträckor var full av forsar och fall och snarast utgjorde ett hinder. När man talar om t. ex. Laga eller Nissastigen, får man komma ihåg detta. Själva färdleden kunde bitvis löpa ganska långt från vattendraget, ibland på någon bred höjdrygg mellan dalskårorna. Sommar- och vintertrafiken var av helt olika slag. Under sommaren var forntidens och medeltidens väg en ridstig, som gick över fast mark, gärna rullstensåsar och sandmoar. Överallt där det var möjligt förvandlades stigen till en vattenled; man red i stort sett alltid från den ena landningsplatsen, båtstaden, till den andra. All tung trafik fick passa vintern, begagna isen och snön. Vad vintervägarna betydde i forna tider kan svårligen överskattas; i en vildmark full av mossar, kärr och sjöar gav kölden och snön fast underlag och lätt före. Vintervägarna var också genvägar i jämförelse med sommarens slingrande ridstigar.</p> <p>Efter de första invandrarna följde rövarband, fredliga handelsmän, krigshopar i brokig blandning. Invandringsvägarna blev handelsleder och härvägar; krig är också samfärdsel, och det är obestridligt att skandinavismens äldsta historia är skriven, låt vara i svett och blod, på dessa stigar.</p> <p>De första vägmilen spänner över rika bygder, från Hälsingborg mot Hallandsås och de forna gränsskogarna. Slätten ligger saftigt, ätbart grön i olika kulörer. Allt frodas — höstvete, vårvete, oljeväxter, korn och havre, vallar som de skönaste önskedrömmar för en uppsvensk lantman, tjocka fällar av klöver. Denna växtprakt verkar invuxen i landskapet, den ser ut att sedan gammalt vara hemma här. Det är överraskande, nästan förvirrande att få veta raka motsatsen: Mårten Sjöbeck har påvisat att allt detta är nytt, att Hälsingborgsslättens frodighet är en skapelse av de sista hundra åren.</p> <p>Vad fanns då förut?</p> <p>Urkunderna — kartor, beskrivningar i samband med skiften eller försäljningar o. s. v. — vittnar om följande:</p> <p>Ännu i början av 1800-talet bestod Hälsingborgs- och Ängelholms slätterna ungefär till hälften av ofantliga betesmarker, gemensamma för byarna runt omkring dem. De lägre partierna var våta ängar, delvis bevuxna med “surskog”. Ängsmarken tjänade i första rummet till slåtter. Surskogen, som bestod av pil, sälg och även ask, gav löv åt djuren, ris till bränsle och en del gagnvirke. Naturligtvis fanns det åkermark vid byarna, men i landskapet spelade åkern en obetydlig roll i jämförelse med de ofta milsvida betesmarkerna. Med andra ord: dessa slättbygder var i stort sett likartade med bondebygderna längre söderut i Skåne och i Danmark.</p> <p>De stora samfällda betesområdena gick här under benämningen hed; det var Ylles hed, Kylte hed och så vidare. Med all säkerhet var de ofta bevuxna med ljung; redan på Hälsingborgsslätten mötte man de mörka, vidöppna ljunghedar som bredde ut sig över nästan hela Hallandsås, över de halländska kustbergen och på ömse sidor om den forna riksgränsen.</p> <p>I resenärens väg mot norr, mot Halland och det inre av Götaland lyfter sig Hallandsåsen med breda obygder, ända in i det senast förflutna århundradet ett besvärligt och rent av livsfarligt hinder. Rövare huserade däruppe. Över åsen gick den viktiga postvägen från Danmark till Norge; invid gamla landsvägen mellan Margretetorp och Östra Karup läser man på en anspråkslös minnessten:</p> <blockquote> <p><em>Här blef<br/> Norske<br/> Post røwed<br/> År 1757</em></p> </blockquote> <p>Den lilla minnesstenen är intressant ur olika synpunkter. När den restes framgår ej av texten; av årtalet förstår man att det skedde mer än ett sekel efter sedan landsändan blev svensk. Hela karaktären av detta monument visar att det har rests av ortens folk; textens formulering och stavning röjer att det språk som här talades så sent som efter 1757 var snarare danska än svenska.</p> <p>Det sista postrånet inträffade på 1890-talet, och den tid, då åsen var en osäker ödemark, ligger inte längre tillbaka än att sägner om rövare och vägöverfall alltjämt berättas. Själv hörde jag talas om “gubbakarlens led” ungefär på landskapsgränsen; gubbakarlen och hans familj var dåligt folk, som hade sina händer med i sådana skumma dåd. Det var en medelålders hallänning som berättade om detta; hans morbror hade varit med och kört postdiligensen på den tiden då postiljonen alltid var beväpnad till skydd mot rövare. En munter signal med posthornet försummades aldrig när diligensen körde in vid en gästgivargård.</p> <p>På hedarna uppåt smålandsgränsen betade stutar i hundratal och stora fårahjordar. När det sedan gällde affärer, drevs fåren i flockar längs vägen över åsen till Hälsingborg. Däruppe på hedarna blev man av med ett och annat får till löst folk; det var ingenting att göra åt den saken, bara lämna sin tull och vara glad att det inte gällde mera.</p> <p>Sådant hände på Hallandsåsen ännu kring sekelskiftet. Ur dessa berättelser av alltjämt levande människor framträder en stor och kärv landskapsbild och en livsföring som verkar avlägsen. Den väldiga, djupgripande förvandling av mark och levnadsförhållanden som pågår runt omkring oss står plötsligt fram i full åskådlighet mot sin bakgrund i tiden.</p> <p>Hallandsåsens historia så långt vi känner den tillbaka ger oss besked om märkliga öden och omskiftelser. De äldsta något så när full ständiga kartorna härrör från 1600-talet. Den mest omfattande av dessa kartor utgavs år 1652, således 7 år efter freden i Brömsebro, som gjorde Halland svenskt för en tid av trettio år; freden i Roskilde kom ju snart att befästa överlåtelsen för all framtid. Denna karta, “Special Landtkort och Geographesk Taafla öffwer heela Halland”, vars upphovsman var Kietell Classon, en av 1600-talets främsta svenska lantmätare, är en ovärderlig källa till vår kunskap om Halland för trehundra år sedan.</p> <p>Carl Malmström, som på grundval av Kietell Classons karta och en mängd andra dokument har gjort en omfattande undersökning av Hallands skogar under de senaste 300 åren, anser sig med full säkerhet kunna utläsa att bokskogen har haft en mycket stor utbredning i 1600-talets Halland och vidare att de dåtida skoglösa eller trädfattiga områdena — om man undantar åker, äng, myr och om flygsand — till stor del bestod av ljunghedar. Barrskog saknades helt i landskapets sydligaste delar. Hallandsås var bevuxen med bok, ek och andra ädla lövträd.</p> <p>Men skogen förlorade terräng här som överallt i Syd- och Mellansverige, och orsakerna var desamma — allmogens hushållning, som slukade massor av ved och virke och i första hand tog sikte på boskapsskötseln; det gällde att röja och svedja för att befordra gräs växten åt djuren, som sedan själva fullbordade skogens undergång. Lövskogens mark blev ljunghed eller annan öppen betesterräng.</p> <p>Den jylländska heden är ett allbekant exempel på samma hushållning och samma stora förvandling. Så fortgick det ända till mitten av 1800-talet, då en förändrad syn på skogens värde kastade om utvecklingen. Malmström nämner att ljunghedarna i Halland vid den tiden upptog femton kvadratmil. Småland hade antagligen minst lika mycket. Men ännu efter två-, kanske tretusenårig betesgång fanns det på Hallands och Smålands ljunghedar någon enstaka ö av lövskog eller åtminstone några bokbuskar, tätklippta genom ständigt upprepad betning. Och i mossarna hittade man väldiga ekstubbar, reliker av den forna skogen.</p> <p>Ingen väg från Skåne mot den svenska norden kan tävla med vägen över Hallandsås. Där slätten lyfter sig och möter åsen, ligger Margretetorp, en gammal frejdad gästgivargård med rika traditioner, som har fått diktens form i Fredrik Bööks Historier från Hallands åsen. Vid Margretetorp har man redan en stor utsikt över slätten. Den ligger där i diset, i färger så smältande ljuva, så mänskligt levande, att man förälskad ser sig tillbaka. Det gäller att slita sig loss och följa vägen åt norr — en hålväg in under bokarna. Med ens är allting nytt: marken, en mjuk mull, täckt av boklöv, örterna utmed vägen, luften, som luktar fukt och står skälvande full av brus: en bäck, en riktig, klar öringbäck forsar genom liden.</p> <p>Vägen stiger genom denna skogsravin, och nu gäller det att passa på: där, på vänster hand, sticker gamla vägen, den gamla beryktade post- och rövarvägen, uppåt i en brant backe. Det lönar sig att följa den över åsens krön — detta sagt under förutsättning att man lämnar bilen och tar benen till hjälp. Någon hästskjuts som i farfars tid finns inte att få. Man kan för övrigt vara säker på att skjutskarlarna spara de sina hästar i de väldiga uppförsbackarna och gjorde dem sällskap till fots i sakta mak.</p> <p>Hallandsåsen låg ännu vid sekelskiftet till stor del utan skog; det var milsvida ljunghedar med kärr och mossar i sänkorna. Idag spirar ungskog, självvuxen tall och björk eller planterad ristät granskog, litet varstans i backarna. Den ödsligt stora bilden är till hälften utsuddad. Men ovanför de översta gårdarna i Simontorps by öppnar sig alltjämt den mörka heden åt höger och vänster; det är “den sorte Lyng”, som danskarna säger. Ljungen förenar sig här med den övergivna gamla vägen till en minnesbild av stark karaktär. Längre in över åsen finns andra och större rester av det forna Hallandsås. Man får vika av åt väster från gamla landsvägen och följa en obetydlig liten byväg i många krökar inåt och uppåt över åsen. Där, längst uppe, längst borta, kring enstaka gårdar, Hönalt, Kyrkhult, Brännalt, ligger ljungheden i vida sträckningar öppen och mörk som förr. Det är ett sällsamt ålderdomligt landskap, ett stycke av det gamla bondesverige, tillräckligt stort och sammanhängande för att ge oss en bild av de försvinnande ljunghedarna och av betesmarkens förhållande till inägor och bebyggelse. Kontrasten mellan ljungmörk hed och de lysande saftgröna gärdena är en fornnordisk syn som man aldrig glömmer. Ännu idag är den verklighet. Och — glädjande nog — mått och steg har vidtagits för att bevara denna ovärderliga minnesmark, i sin art den sista i vårt land.</p> <p>De danska landskapsmålarna från 1800-talets första halvdel — Dreyer, Lundbye, Dalgas och andra — ger oss en uppenbarelse av vad vi har förlorat. Den mark, den jord som här träder emot oss i stilla byar, öppna fälader, ljungbruna sträckningar är bondens och betesdjurens miljö, enkelt och självklart utformad av århundradens arbetshävd — det gamla odlingslandskapet i lugn, mänsklig förtrolighet. Det är lyckligt att det tidiga 1800-talets målare i Danmark hade öga för själva marken på en tid då man återgav utan avsikt, utan program, bara i glädjen att se.</p> <p>Vårt eget landskapsmåleri kom för sent att fästa den gamla bondebygden i bild. Det finns några undantag: Edward Bergh och Olof Hermelin, som förälskat tolkade Mellansverige, Elias Erdtman, som återgav de sista obrutna utblickarna över Hallands ljungmarker, Per Ekström, ölandssonen, Gustaf Rydberg och ett par andra Skånemålare. Men de ålderdomliga linjerna var redan störda, rymden, öppenheten över det gamla landskapet ett minne som snabbt löstes upp och försvann.</p> <p>På ljungheden var det av stor vikt att med några års mellanrum bränna av den gamla ljungen och därmed skapa nytt färskt bete. Denna ljungbränning var på samma gång ett verksamt medel att hålla heden öppen; elden dödade inte bara den grova, “förvuxna” ljungen utan också de enbuskar, tall- och lövträdsplantor som ständigt var till reds att växa upp.</p> <p>Närmast utanför Kyrkhult har ljungen ganska sent, för femton år sedan, blivit avsvedjad på det gamla sättet; där breder sig ljungmattan tät och fin, med späda skott och utan snår eller ris av något slag. I det brunvioletta fältet lyser de askvita skeletten av enbuskar, som har dödats i elden. Men längre åt väster, åt Korup och Lya, är heden halvt igenvuxen av enris, trots att den betas som förr.</p> <p>Ungefär där åsen börjar slutta mot norr löper den gamla landsvägen ihop med den nya tidens väg, en förstklassig autostrada, belagd med gatsten eller asfalt. Vid sidan av denna allfarväg mellan Skåne och Halland finns en minnespunkt i landskapet, som är väl värd en liten avstickare. Det är en ättehög från bronsåldern. Liknande grav högar bildar en lång monumental räcka upp genom de halländska kusttrakterna och markerar det forna bältet av ljunghedar ut mot havet. Under dessa högar, åtminstone en del av dem, har man i markytan funnit en sådan jordmån som efterhand utbildas under ett ljungtäcke; det betyder att heden just där högen restes låg färdig redan för tretusen år sedan. Detta visar i sin tur att kustområdena utmed Västerhavet med sitt blida klimat året igenom har passat förträffligt till bete och av den anledningen mycket tidigt dragit till sig folk och kreatur. För fantasiens ögon tecknar sig återigen, liksom vid Bolmers högar på Söderslätt, bronsålderns boskapsskötande bönder, det herrefolk, vars praktfulla utrustning av vapen, bohag och allehanda prydnadsting man har funnit i högar som dessa.</p> <p>Bakgrunden till detta minnesmärke över bronsålderns människor och hushållning är idag en rikt skogklädd sluttning, men på själva högen har ljungheden ett sista fäste; där trampar man en matta av ljung och kråkris, och några blåklockor nickar i vinden från havet. Bortom de bokskogar, som på 1600-talet klädde Hallandsås, måste ha funnits medeltida, ja förhistoriska hedar.</p> <p>Där man står på högens välvning, har man framför sig en väldig tavla: hela den mångmila, sydhalländska slätten, kustens flygsandsfält och hedmarker, nu täckta av skog, Laholmsbuktens oförlikneligt vackra båge av sand och därutanför havet, som i skumvita bränningar tecknar en upprepning av den sköna bågkonturen.</p> <p>Det är en av Sveriges stora utsikter — “hava alltså de gamle”, säger Linné på Öland, “utvalt till lägerställe den vackraste prospekt”.</p> <p>Tvärs genom kustslätten går Lagan ut mot havet. Strandvägen — <em>Via regia igennem Halland</em>, som den fordom kallades — övergår floden just där den nedersta forsen sätter stopp för sjöfarten. “Då man ankommande emot Laholm öfverser dess läge, så synes den slingrande Lagaån likasom famna staden.” Så heter det i en hallandsbeskrivning från början av 1800-talet. Tvärs över detta kringflutna landparti, medeltidens Lagaholm, löper strandvägen, buren av ett par broar länge den enda fasta förbindelsen över den vattenrika ån. Först i början av 1800-talet tillkom ännu en bro, vid Knäred.</p> <p>Allt detta medförde att Lagaholm blev en knutpunkt av första ordningen, starkt befäst redan i början av historisk tid. Det blev också en brännpunkt i krigisk bemärkelse, genom århundraden utsatt för plundring och ödeläggelse från både svensk och dansk sida.</p> <p>De rester av Lagaholm som ännu är synliga, härrör från tidigt 1600-tal. Det är bastioner av huggen gråsten. Av gråsten är också kraftverksbyggnaden, som ligger infattad mellan de åldriga murarna. Det hela — ruinerna och kraftstationen mitt i älven — bildar en märklig syntes av gammal och ny tid. Kraftverket har spärrat vägen från havet för den lax som sedan urminnes tider har stigit till lek i Lagan. Flodbädden ligger tom kring Lagaholm. Men själva vallgraven har blivit omgjord till odlingsdammar för laxynglet, och kring vattenflödet, som nu mullrar i turbinerna, kring maskinhallen, bastionerna och hela den lilla staden svävar en stämning av fredlig arbetsdag.</p> <p>Från strandvägen, den stora vägen mot norr, mot Göta älv och Norge, avgrenades redan i förhistorisk tid de viktiga färdleder som följer hallandsåarna och tidigt har fått namn av dem. Viskan och Ätran ledde trafiken in mot Falbygden, de berömda Nissa- och Lagastigarna förde i sista hand till Jönköping.</p> <p>Det synes oklart om den äldsta vägen från Laholm uppåt Lagadalen har gått fram på norra eller södra sidan av vattendraget. Så mycket är säkert, att Knäred, som ligger på nordsidan, beröres av denna väg. Vi får komma ihåg att ingen bro har funnits här förrän på 1800-talet. Den djupt nedskurna och före kraftstationernas tid strida, forsande älven måste i nära nog hela sitt lopp genom Halland ha varit ett besvärligt hinder för trafik från sydsidan.</p> <p>Vid Knäred är man redan inne i “markerna”, det forna <em>ingen mans land</em> som en gång var gränsen mellan danskt och svenskt välde.</p> <p>Dessa marker var ännu på 1800-talet ett landskap av öppna hedar med spridda rester av skog i backarna och torvmossar eller kärr i sänkorna. Den betydligt föråldrade generalstabskartan, uppmätt för över 100 år sedan, utgör just på grund av sin ålder ett värde fullt historiskt dokument. Den visar norr om Knäred väldiga tomma områden mellan mossarna — otvivelaktigt ljunghedar. Idag finns inga tomrum här; kilometer efter kilometer trampar man sin cykel genom tät, planterad skog, tall och gran i olika åldrar. Av ljunghed ser man ingenting — jo, en och annan liten fläck i skogen, någon enda öppen backe, mörk av ljung, guldblommig av ginst.</p> <p>Bortåt en mil norr om Knäred ligger byn Kälshult på en hög kulle. Gårdarna, fem hemman, är byggda tätt ihop som förr, ty ingen kunde ju tvingas att flytta sin gård ut på heden. Inägorna kläder den rundade kullen. Mellan de många och långa stenmurarna ligger äng och åker omfamnade av den ädlaste lövgrönska, lindar, lönnar och vildaplar. Det är gott om hassel i odlingsrösena. Ängen blommar tusenfalt med konvaljer, gökärt och allt vad juni har av fägring och färger. Rågen mänger sin eggande doft med den varma vinden. Det hela är något sällsamt ursprungligt, det skönaste av allt skönt under himlen, hemmets mark i förbund med en vänlig natur.</p> <p>Mellan Kälshult och grannbyn Sövdared sticker ljungheden fram med en bred flik över steniga backar; på denna punkt urskiljer man ännu något av den gamla bilden, ett landskap av samma art som det inre av Hallandsås. Men storheten, de väldiga måtten är borta också här i de forna gränsmarkerna.</p> <p>Över Småland och ner mot Halland flög Nils Holgersson, sittande på en kråkas rygg. Ju längre han kom åt sydväst, desto ödsligare såg det ut därnere på jorden. “Till sist tyckte han, att han for fram över ett riktigt ökenland, där han inte såg annat än mossar och hedar och enbackar.” Vad han såg var Sunnerbo ryar.</p> <p>Ordet <em>ryar</em> är pluralis av <em>ry</em>, som böjes på samma sätt som by, således <em>ryn</em> eller <em>ryen</em>, <em>ryarna</em>. En ry var en trädlös mark, oftast bevuxen med ljung. Ryn, det var just ljungheden. Ingen människa i Sunnerbo sade <em>ljunghed</em> ett ord som var okänt i folkspråket lika väl som <em>löväng</em>. Det gäller åtminstone här nere i sydvästra Småland. Det gamla ordet hed har tydligen försvunnit ur folkmun för att återigen tas upp i modern tid. Det ingår här i två ortnamn, Finnheden och Tönnersjöheden, av vilka det första är urgammalt och det sistnämnda antagligen ganska nygjort.</p> <p>Sunnerbo ryar var gemensamhetsbeten för angränsande gårdar och byar, som måste ha tett sig ungefär som de små gårdarna på Hallandsås: gröna oaser i ett mörkt, öppet ljunglandskap. Dessa ofantliga betesmarker räckte också till åt mängder av djur från andra trakter. Hit vallades årligen långa karavaner av stutar och andra ungkreatur många mils väg, bl. a. från Göteryd. På ryarna betade dessutom stora flockar av får från olika håll. För uppfödningen av oxar, i äldre tid en småländsk huvudnäring, måste ryarna ha spelat en väsentlig roll.</p> <p>Genom detta ljungens gamla rike i de forna gränstrakterna reste jag en sommar i sällskap med ett par ortskunniga personer, kronojägaren Victor Bengtsson och en hans namne från Breared. Vi färdades i åtskilliga krokar genom Breared, Vrå, Torpa, Hinneryds och Nöttja socknar — fattiga och avlägsna trakter men i reskamraternas erinring belysta av ungdomens sken kring allt och alla. Det var en försvunnen värld som steg fram i deras berättelser.</p> <p>Ljungryen var orrarnas önskeland. I tidiga aprilmornar bubblade orrspelet hundrastämmigt därute i horisonten. “Våroxen” var det solglinder som låg över rybackarna i stilla, granna vårdagar. Ryens blommor, det var mosipporna, de gula slåtterfibblorna, backtimjan och först och sist den röda ljungen. Årets höjdpunkt var ljungblomningen, ljungdraget som det hette för binas och honungens skull: med backtimjan, som har en stark och god lukt, gned man in kuporna för att bina, när de svärmade, skulle anta dem, stanna kvar och trivas. Ett par tunnland av den öppna ljungryen kunde ge försörjning åt ett bisamhälle. Men ljungen måste hållas ung och livskraftig; det skedde genom svedjandet, ljungbränningen, som ju i första hand höll betet vid makt.</p> <p>Uppgifter som dessa — ett bisamhälle på två tunnland av de många tiotusende — ger oss bakgrunden till ett meddelande i kung Valdemars jordebok, att skatten i vissa delar av Halland utgick i honung.</p> <p>Ljungen gav inte bara ett gott bete och en riklig honungsskörd, den lämnade också ett foder, som under nödvintrar var ovärderligt. För något öre per kilo köptes ljungen på rot, avverkades och skickades vida omkring. Ännu under missväxtåret 1941 förekom sådan ljungtäkt; den gav bönderna goda förtjänster, särskilt på avverkning och körning. Men så pass långt fram i tiden fanns det inte många som kunde sälja någon ljung. Och när vi nu reste vägen fram, såg vi just ingenting annat än ungskogar av tall och gran, sådda eller planterade.</p> <p>Den ene av mina reskamrater hade själv som skolpojke tagit del i den stora förvandlingen. Han hade varit med i ett planteringslag och kom mycket väl ihåg hur arbetet gick till. Första kedjan av ungdomar hade till uppgift att hacka hål i marken, efter dem kom plantörerna, var och en med en knippa plantor och en pinne, som tjänade till att forma och fördjupa hålet med. Mycket viktigt var det att trycka till jorden kring varje planta — den detaljen hade särskilt stannat i minnet. Vi passerade just den skog han talade om — nu 35-årig, redan halvvuxen.</p> <p>På tio, femton år växer sig en tall fem, sex meter hög. Vid den åldern är den redan ett träd som skymmer. Miljoner sådana träd skjuter i vår tid upp över de sista ljungbackarna. Det är, som jägmästare Erik Nordin har betonat, avfallet från tidigare bokskogsgenerationer som ger must åt marken här; näringsförrådet är en gåva av skogen och går till nya skogar.</p> <p>Ser man efter ordentligt, märker man att skogen kommer av sig själv, där den inte redan är planterad. På varenda kulle lyser i den snärjiga ljungen små plantor av björk och rönn, här och där står späda tallar och granar, och på de frodiga årsskotten kan man se att de växer raskt. Till och med något så fint som en ung vildapel fann jag där i ljungen. Tydligt märker man alltså, att ljungen alls ej utestänger skogen. Det var vi människor som höll marken öppen, indirekt genom betesdjurens åverkan på varje ung planta och direkt genom att med vissa mellanrum bränna av ljungen. När det nu är slut med ljungbränning och betesgång, kan ingenting hindra skogen att återta herraväldet. Ett par årtionden härefter skall det knappt vara möjligt att hitta ett spår av dessa mångmila gränshedar. Ljunghedens förvandling till skogsmark är förvisso en utomordentlig ekonomisk vinst. Men därmed försvinner ett på sitt sätt storartat element i den forna landskapsbilden.</p> <p>Våra färder genom Sunnerbo härad medförde också en annan upplevelse, ett nästan hemskt intryck av den utrymning och avfolkning som i nutiden snabbt fullbordas inom avlägsna bygder över hela Syd- och Mellansverige. På en timme passerade vi ett tjugotal övergivna torpställen och skogsgårdar, som alla var bebodda och brukade för sextio — sjuttio år sedan. En lövljusning i skogen, den sista dröjande avtoningen av åker och äng, mosshöljda odlingsrösen, kanske resten av en spiselmur — det var allt vad som fanns kvar av en hel svensk bygd. Här i Småland, icke minst på statens domäner, påskyndas målmedvetet den boskillnad mellan skogsbruk och jordbruk som är en tidens företeelse.</p> <p>Mellan Knäred och Markaryd är Lagadalen helt omskapad av kraftindustrien. Det snabba älvloppet har förvandlats till en stor sjö med sund och fjärdar mellan uddar och öar — en ny vattenvärld, där drillsnäppan har gjort sig hemmastadd vid stranden och kniporna lyser, svarta och vita, i skogens spegelbild. Naturen strävar att läka de färska såren och skapa igen. Men den nybildade sjön är en lydig slav åt den kraftstation, som, vitgrå och klossig, gör sig bred i dalporten; om kvällarna, när kraftförbrukningen stiger, tappar man ut vattnet, så att vattenytan sjunker en meter eller mera.</p> <p>Till Lagakröken och Markaryd går från Hälsingborg en genväg, som tidigt blev huvudvägen upp mot Götaland. Den löper tätt under Hallandsåsens innersta, östligaste del, den branta Åsljungaklippan. Här kan man lämna bilen för en stund och söka sig upp på klippan, som ger en väldig utsikt, en orientering i stort. Hela den mångmila tavlan är ett enformigt hav av ljusgrön lövskog — bok, ek, björk — i mjuka böljor ända bort under himlen i sydväst, där Söderåsen ligger som en disblå rand. Till höger, dubbelt längre bort, syns en ännu ljusare strimma; det måste vara Själland.</p> <p>Detta är skogsmattan, sådan man drömmer den i en vision av Forntidsskåne. Man tänker på ett par ord om dessa gamla gränsmarker som finns att läsa hos Adam av Bremen, vars stora verk från 1000-talet ger oss en bild av nordiska förhållanden vid slutet av forntiden. Adam skriver: “där finns djupa skogar och mycket ofarbara berg, varigenom man måste färdas från Skåne till Götaland.”</p> <p>Dessa skogar har sedermera under många hundra år varit utglesade till öppna hedar och fäladsmarker. Men skogen har kommit tillbaka och tätnat igen. Det är förunderligt att nutiden kan ge en sådan samlad jättebild av den forna lövskogsvärlden. De synliga gläntorna med saftigt grön åkervall och röda hus kan räknas på ena handens fingrar. Denna glesbebyggda ödemark var snapphanarnas skogsrike; det var ej danskt, det var ej svenskt, det vägde mellan båda, kunde man säga med en lätt omformning av de Tegnérska diktraderna. När man ser en sådan skogstavla, väldig som de norrländska, förstår man att skogen i gammal tid var gräns mellan riken.</p> <p>Mitt i bilden lägger landsväg och järnväg in huvudaxeln i detta landskap, sydväst — nordost; det är färdvägen mellan Danmark och Sverige. Den tusenåriga trafikleden har bevarat sin betydelse; än i denna dag är Lagastigen den stora kontinentalvägen, den är Europaväg 4, en viktig pulsåder mellan kontinenten och det inre Sverige. Nu är vägstråket utbyggt med järn eller asfalt; man är oberoende av väder och årstider och den tunga trafiken dånar fram på landsväg och järnväg natt och dag året igenom. Det låter som fanfarer genom skogarna.</p> <p>På en halvtimme reser man idag från Åsljunga över Smålands gränsen till Markaryd i Sunnerbo härad. Förr tog det en halv dag. Markaryd är ett betecknande namn: ett ryd, en röjning i marken, gränsskogen. Så ter det sig fortfarande, fast samhället är fyllt av modern ambition och växtkraft. Runt den högst nutidsmässiga bebyggelsen sluter skogen sin krets, till och med trängre och tätare än förr.</p> <p>En stor händelse är mötet med Lagan. Det inträffar strax norr om Markaryd, där älven gör sin krök åt väster mot Halland och Kattegatt. Här beträder man alltså Lagastigen i egentlig bemärkelse; från denna punkt går vägen vidare genom Lagadalen uppåt landet, inåt Sverige, ända till Jönköping.</p> <p>I ett enda slag förändrar sig landskapet vid detta möte med floden. Mörkret, fattigdomen viker, och Lagan lyser fram med snabba flöden, bred och vattenrik mellan praktfulla lövskogsbryn. Det är som ett lyckligt leende. Vid denna anblick begriper man, ja, upplever organiskt vad ett flodlopp, ett dalstråk som detta verkligen betyder. Det var i den nya skapelsen efter isens döda tid en härväg för allt levande, för de anryckande massorna av växter och djur. Rätt snart var människan med i det myllrande följet, besatt av samma drift att utvidga sin domän, erövra och uppfylla en ny värld.</p> <p>Vägen från Markaryd över Ljungby mot Värnamo leder ur gränsskogen in i hjärtat av ett urgammalt svenskt folkland. Jordanes, den gotiske historieskrivaren, som på 500-talet ger oss de första samlade uppgifterna om sveaväldet, nämner att söder om detta rike följer en hop av skilda nationer, bland dem Theustes, tjustborna, och Finnaithae, finnhedsborna. Detta Finnheden numera Finnveden omfattar sydvästra Småland och innesluter Lagadalen. Namnet Finnheden tyckes snarare syfta på heden, de samfällda skogs- och betesmarkerna, än på själva bygden, där bredden över det hela och de lövrika sluttningarna talar om mänskligt arbete genom långa, mycket långa tider.</p> <p>Jag tror, att ju äldre man blir, ju mera vänder man sin håg från ödemarken till bygden. Det är, efter ungdomens äventyr i det obekanta, en naturlig återkomst till hemmets mark. Nu ser man den mot en stor bakgrund och känner igen den, men förklarad. Allt det gamla välbekanta har fått en ny dimension, den fjärde, den som hör ihop med minnet och har sin storhet av förgängelsen på samma sätt som kärleken. Då är Lagastigen en väg att färdas. Trafiken dånar där, men det stör inte. Fullt tydligt hör man ändå de lågmälda orden i det språk som själva marken talar.</p> <p>En hällkista lyfter sina stenflator över hagens gräs och ormbunkar. Obeskrivligt ren och vacker är denna syn mellan björklöv och nävervita stammar. Fulländad är föreningen av människoverk och natur. Ett bronsåldersröse eller en ättebacke från järnåldern ger liv åt markens kontur. En runsten, rest av en vikingason, talar om män som har fallit i England. En borg, murad av kullersten, skymtar vid stranden mellan eklöv och svärdsliljor. Den påminner om vakttjänst och försvar vid medeltidens väg över vatten och isar. På krönet tätt vid den nya vägen ligger en skans från 1600-talet, de sista brödrakrigens tid. Gammal odling går ihop med marken, den väver in sina mönster i naturens egna, och den vävnaden, på en gång tusenårig och ung som våren själv, det är den som kallas Sverige.</p> <p>Vid sådana syner förstår man den djupa enheten mellan markens växtlighet och dessa minnesmärken. Man begriper vad en utgrävning, en allt för synlig restaurering kan ställa till: ett våldförande, ett skändande av just detta samband. Av den historiska marken, levande för känsla och fantasi, blir en museal sevärdhet, kall och nutidsmässig.</p> <p>Allt känns förtroligt. Man är hemma. Kring röda hus, kring åker och äng sluter sig hagmarken med björkar och grönt gräs — vår barndoms och ungdoms glada valplats, levande av människor och djur, av vänliga, långdraget ekande lockrop och muntert slammer av byttor och ämbar framåt kvällen, när korna trängdes vid ledet till mjölkfållan.</p> <p>Detta är den svenska bilden — för var och en som kommer från söder något alldeles nytt, en ny ton, ett nytt drag i landskapet.</p> <p>Varför möter man här inte betesparken som i Skåne, inte tallhagen och den öppna heden som på Gotland och på Hallandsås? Gammalt bondebruk ligger bakom vad vi ser; det gäller Gotland, Skåne och västkusten lika väl som Småland. Vad är skillnaden?</p> <p>Man har pekat på en olikhet i hushållningen: här inne i landet har marken fått vara i fred för vinterbetning, som har en ödeläggande verkan på all skog. De kalla snörika vintrarna skyddade växtligheten. Tall och gran stod sig bättre än lövskogen mot de betande djuren. Inom granens domäner tarvades en direkt mänsklig insats för att säkra betet. Ett av dess resultat var hagmarken. Ett annat var de goda skogsbeten, man åstadkom med eldens hjälp, genom svedjebruket.</p> <p>Men allt detta tillhör en gången tid. Det är avspeglingen av det gamla vi ännu ser i det ljusa Småland, det som snart skall bli det mörka. Landskapets framtid är skogen, barrskogen.</p> <p>Betesskötseln i gamla svenska bondebygder har ej tillbörligt uppmärksammats. Så mycket vet man dock att den innefattade ständiga röjningar och en gallring av trädbeståndet, särskilt gran och tall. Kreaturens försörjning under sommarhalvåret var väsentligen grundad på hagmarken och på skogsbetena, som bar upp fäbodväsendet. Att hagmarkshävden var ett försvarsarbete mot den påträngande barrskogen, det visste man nogsamt i gamla tider; betecknande är talesättet: det är en dålig bonde, som inte kan hålla skogen från gården.</p> <p>Tudelningen mellan betesmark och slåttermark var strängt genomförd. Liksom i Skåne spårar man ett tydligt samband mellan de gamla byarna och sidvallsängen, den sanka slåttermarken. Också i Småland är höfångsten tidigast knuten till mader, kärr och vattenrika ängar. Men ett viktigt komplement gör sig gällande här i de gamla götiska landskapen och i stora delar av Svealand; det är slåttern på fastmark. I den mån sidvallsängar saknades fick hårdvallsängen den rika utbildning som tillförde landskapet dess vackraste drag. Så snart man närmar sig eller överskrider den forna gränsen till Götaland, möter man därför själva lustgården i svenska bygder, den löv- och blomsterrika ängen — eller åtminstone några dyrbara rester av sådan härlighet. Lagadalen med stränderna kring Vidöstern ger än idag en minnesbild av denna gammalsvenska ordning. Ett gott exempel är den stora gården Toftaholm.</p> <p>Egendomen ligger på östra sidan av sjön och beröres intimt av Lagastigen, som i äldre tider var en vatten- eller vinterväg på Vidöstern, i nutiden är en bred asfalterad landsväg. Otaliga människor passerar varje år genom godsets ägor, lövrika vackra sluttningar mot sjön, bevuxna med ek och lind. Det är vad alla kan se och glädja sig åt vid en snabb genomfart. Men den som gör sig omaket att stanna och titta närmare på terrängen med öar och stränder, finner vid Toftaholm något i hög grad betecknande för tidens omskiftelser och den övergång till ett nytt kulturlandskap som i Skåne och Halland snart är fullbordad men i Småland befinner sig i ett dramatiskt, ofta smärtsamt högspänt stadium.</p> <p>Äldre personer här vid Toftaholm kan berätta att hela den kuperade sluttningen öster om vägen och själva gården var slåttermark ännu vid sekelskiftet 1900. Det var över hundra tunnland hårdvallsäng med öppna slåtterytor mellan ek, lind och hassel och med en prakt av ängsblommor som vi idag knappt kan föreställa oss. Dessa väldiga ängar krävde noggrann skötsel. Röjning av uppväxande buskar och träd fick aldrig eftersättas; arbetet skulle utföras så att slåtterytorna så småningom försköts i förhållande till träd och buskar, som gjorde god nytta på olika sätt. De drog upp näring ur djupare jordskikt och lät den komma gräset till godo genom lövfallet. Av stor vikt var också tillgodogörandet av trädens löv som foder; lövtäkten spelade i dessa ängar en roll, som gott kunde mäta sig med höslåttern. Det gällde vid alla röjningar att skona ask och lind, som gav värdefullt löv. Björken var också uppskattad för den sakens skull; närmast gårdarna såg man — och ser på sina ställen än idag — björkar som beskurits för lövtäkt. De har ett säreget utseende, med kronan grenad i flera stammar som en mångarmad ljusstake. På längre avstånd från gård och grund fällde man björkarna och tog lövet till vara. Detsamma gjorde man över lag med asparna, som också lämnade ett gott lövfoder. Höstens fallna löv fick vintern igenom ligga kvar på marken och ge näring ifrån sig. När det sedan på våren var ordentligt urlakat, skulle det räfsas ihop och brännas, ett ganska besvärligt arbete.</p> <p>Ingenting återstår idag av dessa omfångsrika ängar, de är samt och synnerligen förvandlade till beteshagar eller igenvuxna med skog. En förlust, och en väsentlig sådan, är redan ett faktum: ängens blommor är försvunna.</p> <p>Som ett minne av den forna prakten välver sig lövträdens kronor över hela sluttningen ner mot Vidöstern. De växer friare och vackrare i vår tid än fordom, eftersom de nu får stå i fred för lövkniven. Men i skuggan gömmer sig några lindar, som i hela sin uppenbarelse vittnar om det forna. De kryper och ormar sig som djurbeläten över mossa och ormbunkar. Det är otaliga somrars lövtäkt som har format dessa underliga träd.</p> <p>I närheten av gården fanns under sommarmånaderna intet bete åt djuren. Omkring den 1 juni bar det därför iväg med alla de hundra korna till ett ställe som kallades Ånäset, långt ute på skogen. Där fanns vidsträckta goda beten och en ladugård för alla dessa kor med mejeri under samma tak. Svin och kalvar fick också följa med för att dricka vassla och skummjölk och njuta goda dagar. Det var “stort flytte” och stor fröjd alldeles som i Nordsverige, när människor och djur, ivriga och förväntansfulla, drar iväg upp “till budom”, till fäbodarna. Det var ju också samma sak här i Småland som däruppe i det stora skogslandet under fjällen. Denna flyttning med djuren vid Toftaholm har haft sin motsvarighet på olika håll både i Småland och i de mellansvenska landskapen. Det visar att ett fäbodväsen i gamla tider har funnits också i sydligare trakter. De många namnen på <em>säter, boda, bodarna</em> och <em>vallen</em> säger detsamma.</p> <p>Sommaren 1902 flyttade man för sista gången till Ånäset. En del ungdjur fick sedan beta på trakten, så länge där fanns gräs att hitta. Nu är sommarladugården för länge sedan riven och betesmarkerna igenvuxna. Det är skog alltihop, säger de gamla vid Toftaholm.</p> <p>Det är egendomligt tjusande att höra talas om denna småländska fäbodflyttning. Ännu något årtionde skall en och annan gammal sockenbo kunna berätta om sin ungdoms sommarliv i skogen. Sedan är det glömt, ty nästa släktled behöver ingenting komma ihåg i trycksvärtans och radions tidevarv.</p> <p>Norr om Toftaholm, ungefär mitt i Vidöstern, ligger en stor ö. Den upptar nästan hela bredden av sjön och lämnar bara ett smalt sund på vardera sidan. En färjeförbindelse skall förr ha funnits över dessa sund; därav vill man härleda namnet, Färjansö. Säkert är att trafiken genom sunden i gammal tid har varit betydande och just här vid Färjansö har korsats av en farled tvärs över sjön. Toftaholm var i äldre medeltid en viktig och väl befäst ort vid Lagastigen; den äldsta borgen, nu en ruinhög av hopfallna kullerstensmurar, ligger på en liten holme, Husholmen, i sundet mot Färjansö.</p> <p>Nutidens trafik, som försmår vattenlederna, har lämnat dessa öar och holmar åt den stora friden. Husholmen är en vildmark, ett enda snår av nästan ogenomträngligt lövverk kring och över de åldriga murarna. Men Färjansö ger än idag ett förunderligt levande begrepp om den medeltidsbygd som slöt sig kring vattenleden. Hela den sydliga delen av ön består av de vackraste hagmarker, väl hävdade som i det forna Småland. Man stiger ur båten vid en strand, där smaragdgröna gräsplaner med betande djur sträcker sig ut till vattnet mellan enbuskar och väldiga hängbjörkar. Markytan är behagligt utjämnad av djurens tramp och gräsvallen tätklippt av långvarig betning. Det är en landskapstavla av Edward Bergh, upplevd i daggig, sommardoftande verklighet — det arkadiska landskapet i dess lätta, skira, fornsvenska gestaltning. Betesdjuren, som väl i tusen år sommar efter sommar har färjats ut till ön, har sin betydelsefulla del i markens hävd. Välskötta hagmarker av sådan utsträckning är redan en sällsynthet.</p> <p>Norrut på Färjansö möter en annan sida av Gammalsverige. Här fanns stora mader och våtängar, som fick lämna en dryg anpart av vinterfodret. En enda sådan våtäng, tillhörig Toftaholm, drog hela 48 slåtterdagsverken, om räfserskorna räknades lika med liemännen. Det mesta av dessa vattenrika ängar har efter Vidösterns sänkning på 1860-talet så småningom förvandlats till åker, men alltjämt finns det slåtterhävdade ytor på Färjansö, och en hel flock ängslador — madhus, som smålänningen säger — står kvar härute. Sådana “höstängar” med gråa lador, i Norrland ännu en vanlig syn, tillhör i Sydsverige snart historien.</p> <p>Färjansö med hagmarker och höstängar är en vördnadsvärd rest av uråldrig lanthushållning, ett dyrbart och sällsynt kulturminne. Men det erkännes ej som sådant, saknar skydd och skall inom kort gå förlorat. En framtid skall anklaga oss för vårt slentrianmässiga tänkande, som ej fattade situationen medan tid var.</p> <p>Ovanför Vidöstern förvandlar sig Lagadalen till väldiga sandmoar, en ytterst enformig, flack terräng, som i forna tider utgjorde ett gott vägland för trafiken. Här går den gamla Lagastigen förbi Taberg och Lagans källa, över vattendelaren ner mot Jönköping.</p> <p>En dag i mitten av juni stod jag vid den lilla tjärn i skogen, där Lagan rinner opp. Jag stod på en tuva i gungflyets kant mot det brunklara vattnet. Därute på tjärnen låg en småskrakhona med tre ungar. De gula näckrosorna blommade. En skogssnäppa skrek gällt i tystnaden. Den mjuka sommarluften var fylld av en stark doft — skvattram. Detta var högst uppe, djupast inne i smålandsskogen. Ingenting såg jag av allt det som tillhör människornas värld. Och ändå stryker Lagastigen, den uråldriga färdvägen, tätt förbi. Över tallmon och den starrkantade blanka tjärnen låg, fullt hörbar, en ton av trafiken därute på vägen. Det var morgonfrisk natur och modern vardag i samma lyssnande ögonblick. Är inte detta, mer än något annat, tjusningen i vår tillvaro här i ett nordligt hörn av världen?</p> <p>Bortom det långdragna motorsurret hörde jag knirkandet av en tung resvagn. Delar av Lagastigen, de gamla sträckningarna, kallas än idag diligensvägen. Jag såg mycket väl den höga karossen och innanför fönstrets ruta mellan fransar och svängande tofsar ett pfalziskt huvud, en otålig men ändå tålig resenär. Genom resvagnens slammer hördes tramp av många hästar, ivrigt, festligt som alltid — svenskt eller danskt rytteri allt efter skiftena i den långa strid som blev en lång fred. Och hela tiden lyssnade jag efter fotsteg i sanden, i den knarrande kalla snön — en oändlig gles rad av gestalter i skymningen, genom tjock, farlig skog, på stigen längs efter åsen, på vita vintervägar över kärr och sjöar alla på väg mot norr, inåt Sverige.</p>]]></content><author><name></name></author><category term="Gammalsverige"/><category term="Skåne"/><category term="Halland"/><category term="Småland"/><summary type="html"><![CDATA[Det urgamla färdstråk mellan Danmark och det inre Sverige, som har sitt namn av Lagan, börjar vid Öresund. Det börjar egentligen på två ställen, vid Sundet och vid Lagans mynning, där den viktiga kustvägen upp genom Halland och den naturliga hamnen i själva Lagaoset genom långliga tider har dragit trafiken till sig. Väsentligt sett är utgångspunkten densamma, det gamla danska väldets centrum och rikaste provinser utmed vattnet.]]></summary></entry><entry><title type="html">Mitt i Sörmland</title><link href="https://carljohanrehn.github.io/multi-language-al-folio/blog/2022/mitt-i-s%C3%B6rmland/" rel="alternate" type="text/html" title="Mitt i Sörmland"/><published>2022-08-24T17:13:16+00:00</published><updated>2022-08-24T17:13:16+00:00</updated><id>https://carljohanrehn.github.io/multi-language-al-folio/blog/2022/mitt-i-s%C3%B6rmland</id><content type="html" xml:base="https://carljohanrehn.github.io/multi-language-al-folio/blog/2022/mitt-i-s%C3%B6rmland/"><![CDATA[<p>Kommer man flygande Malmö-Stockholm, passerar man över Sörmland mellan Östersjökusten och de stora sjöarna i landskapets inre. Redan från en punkt ett par tusen meter till väders ovan Bråviken överblickar man det hela, en filigransartad fördelning av vatten och land, en skärgård i öster och något som liknar en skärgård också i väster. När planet glider fram över Nyköpingstrakten, ser man rakt under sig med utomordentlig skärpa förbindelsen mellan dessa system av fjärdar i öster och väster; det är en bred, välodlad dalgång — ingenting annat än ett genom landhöjningen torrlagt sund. Genom det öppna dalstråket slingrar ett vattendrag, Nyköpingsån, som i nutiden bildar utloppet för de forna västliga fjärdarna, de som idag representeras av några stora sjöar, Yngaren, Hallbosjön, Långhalsen, Båven, Lidsjön och därtill ett nästan oräkneligt antal mindre sjöar och tjärnar.</p> <p>Detta är landskapets geografi i fågelperspektiv, och därmed är i terrängen klart utsagt att alla dessa sjöar och höjdsträckningar helt enkelt är en skärgård, upplyft över havet. Märkligt nog finns här vittnesbörd om mänsklig verksamhet under den avlägsna skärgårdstiden; det är kanske främst en stenåldersboplats, belägen på Ådön i Båven. Byn eller lägerplatsen, än idag markerad av krukskärvor i jorden, ligger vid den forna stranden, ungefär tjugo meter över nutidens vattenyta. Detta läge låter oss ana ett landskap av tämligen obetydliga öar och breda havsfjärdar, ett skärgårdsband, där strandbyggarna kunde ägna sig åt sälfångst vid sidan av fiske och annat djurfänge.</p> <p>De stora Båvenfjärdarna ger också på nära håll en vision av skärgård; en förträfflig överblick, sannolikt den förnämsta inom hela området, erbjuder Klevaberget i Björnlunda socken.</p> <p>Från Kleva gård leder en stig upp på en fin, kullrig urbergsrygg, som sträcker sig i västlig riktning ut mot Båven. Man går fram på kala gråberget, över mattor av renlav, genom ljung och blåbärsris. Från skogsdalen till höger under berget kommer kryddrika pustar av skvattram; det är som osynliga moln av skogens egen doft. Till vänster mellan hällmarkens tallar glittrar det av vatten och snart har man öppen utsikt.</p> <p>Mitt första intryck av denna vandring och denna syn var en mycket bestämd förnimmelse: det här har jag sett förut — men var? Minnet gav strax besked. Det var en gång på Ornö. Därute på den stora ön i Sörmlands skärgård går man fram precis som här, högt på bergryggen, över mattor av renlav och ljung, medan vinden spelar i de vridna tallarna och fjärden glittrar där ute. Det är samma landskap, samma mark. Att vattnet som sköljer kring Ornö har en svag sälta i sig — ja, det är en skillnad, men i stort sett den enda. Tavlan är djupgrön av skog och grå av urberg, som oförmedlat stupar i sjön. Men i barrmörkret över berg och öar finns det små ljusa gläntor; det är samma sak som på Ornö, små saftigt gröna fläckar, betingade av lera i sluttningar och vinklar mot vattnet. Där lyser det nästan ärggrönt av havre, grågrönt av mognande råg, djupgrönt av vete, som nyss har gått i ax, guldgrönt av vallarnas gräs. Vid den synen förstår man att det är vi människor som har lockat fram idyllerna här i grå bergslandet. Var och en av dessa gläntor har en röd prick i mitten: det är en gård, en boplats.</p> <p>I hela detta väldiga landskap, denna allvarliga, nästan dystra skärgård inne i landet, ser man inte mycket av det som i allmänt svenskt medvetande är förenat med begreppet Sörmland. Det hör ihop med en mjuk övergång mellan vatten och land, en överglidning tecknad i blommor och grönt, som finns att se på annat håll och i detaljer. På väg till sådana närbilder kan vi stanna en stund vid Sunds gård intill en västlig fjärd av Båven.</p> <p>Från trädgården på en hög brink ovan sjön har man ett innehållsrikt panorama över land och vatten. I öster, söder och väster blänker sjön mellan skogsstränder, som här har ett mjukare drag än därute kring Storbåven. Det är lövskog av björk och ek, gamla hagmarker, på väg att övergå till skog; liksom på andra håll i Sverige, där hagmarkerna växer igen, vandrar granen in och spränger bitvis den lövljusa ramen. Men närmast omkring oss, där hagen alltjämt hävdas genom röjning och bete, gonar sig i försommarsolen det uråldriga svenska herdelandskap med hängbjörkar, kortbetat smaragdgrönt gräs och fridsamt kringströvande kor, som en gång var bygdens kännetecken just i Sörmland.</p> <p>Fjärden blånar kring denna idyll, och mitt i hagmarken rundar sig ett halvt dussin ättehögar, minnen av den järnåldersgård som fanns här på udden sex, sju hundra år efter Kristus men innan kristendomen nådde hit. Under dessa sista hedniska århundraden begravdes de döda i sådana ättebackar intill gårdar och byar.</p> <p>Vi får inte glömma att hagmarken och hårdvallsängen genom mer än ett årtusende har varit den riktiga och bevarande ramen kring dessa ättehögar från järnåldern. Högarna var byggda av ängens grästorv, och betning eller slåtter genom tiderna har skyddat dem mot att överflyglas av skogen. Det har redan påpekats vad som blir följden av den gamla slåtter- och beteshävdens upphörande: träden, icke minst granarna, spränger med sina rötter sönder gravhögarna och döljer dem dessutom för bygdens ögon. Dessa högar var ämnade att ses av de levande, det stod helgd omkring dem, och några hundra år av kristen tro var inte mäktiga att utplåna denna helgd. Först en långt senare tid, som borde vetat bättre, har angripit ättebackarna i snålt begär efter förmenta skatter; också på dessa högar vid Sund ser man ärren efter skattgrävarnas spadar. Moderna fornforskare, som gräver i vetenskapens namn, gör visserligen snyggt efter sig men plundrar och utarmar dock det minne som var anförtrott åt marken.</p> <p>Skulle dessa rader komma under ögonen på några av dem som idag äger Sörmlands jord, må de då föranleda en uppröjning av den ättebacke som tämligen säkert finns vid gården eller byn! Ungskogen står kanske redan tät och skymmande på dessa gravars mark och har börjat sitt underminerande arbete. Men bättre sent än aldrig. Man får offra några unggranar, det är sant, men man fullgör en gärning i den sanna hembygdsvårdens anda, som tillsammans med liknande åtgärder på några hundra, kanske tusen ställen skall åt bygden bevara och i många fall återge ett minnesdrag, som borde vara omistligt men snabbt försvinner och utplånas i granarnas mörker. Dessa gravhögar, en fästepunkt för bondens minne och på samma gång en del i själva odlingen, i äng och beteshage, försinnligar enkelt och vackert den djupa samhörighet med vårt eget arbete som präglar det mesta av Sörmland,</p> <p>Ett par hundra meter från ättebacken står en runsten. Den restes här på udden för snart tusen år sedan, som vanligt invid en färdväg, ja rent av en korsväg, den vinter- och sommarled som måste ha följt Båvens is och öppna vatten och den led tvärs över sundet som går ner till gårdens med säkerhet urgamla båtlänning. Det är minnesmärken av detta sistnämnda slag som lever med en sjö men går förlorade eller mister sin orientering i landskapet, när strandlinjen förändras genom sjösänkning. Båven har kvar den strand som fanns utbildad för fem, sex tusen år sedan, då dessa innerfjärdar förlorade sitt samband med havet och förvandlades till insjövatten. Det betyder att stranden med frisköljda moränblock i uddarna eller med svärdsliljor, fräken och vass i vikarna är densamma idag som i slutet av stenåldern, då bebyggarna vid dessa vikar paddlade omkring med sina ekstockar. Det betyder vidare att denna strand är på ett helt annat sätt stadfäst i landskapet än skärgårdsstranden, som ständigt förskjutes och var en annan för bara ett par mansåldrar sedan.</p> <p>Runstenen bär det kristna korset och torde tillhöra slutet av 1000-talet. Den lyser nu med djupröda runor som för nio hundra år sedan. Ett drakhuvud med sin svängda man och sin ormtunga står i halv relief i den grå graniten. Det är härligt som teckning, på en gång festligt och fast i linjerna, ett verk av mästarhand. Texten, som efter vanligheten är inskriven i drakslingan och dessutom fyller den ena gaveln, lyder i översättning till nutidssvenska:</p> <p>“Kylving och Holmgeir läto resa stenen efter Vred, sin fader, och Viborg, sin syster. Han drunknade i Båven (Bagin), bråd död fick han. Gud och Guds moder hjälpe deras själar.”</p> <p>Här möter oss för första gången i vår litteratur namnet på Sörmlands största sjö. Namnformen <em>Bagin</em> — Bågen — levde nästan oförändrad kvar ännu på 1600-talet; den äldsta karta över gården Sund, som är mig bekant, en vacker hemmanskarta från år 1688, upptar namnet Bågen.</p> <p>Denna karta kom till i samband med Karl XI:s reduktion och indelningsverk; gården, som i jordeboken är betecknad 3/8 mantal <em>frälse</em>, har tydligen slunkit med i reduktionen. Den blev, som kartan anger, i det stora indelningsverket “Landsstaten anslagit”, d. v. s. avdelad till underhåll av landsstaten i Nyköping. Kanske är det denna historia som förklarar tillvaron av de härliga gamla ekar som kantar gårdens strand mot Båven. Antagandet låter obegripligt men har sin bakgrund i Kronans hushållning med ekarna under de senaste fem, sex hundra åren.</p> <p>“Ingen hafwe macht å Kronones ägor och allmänningar eller å skattejord, at hugga och fälla bärande trä, som äro ek, bok, apel och oxel, eller å hwarjehanda annat sätt them förderfwa.” Detta stadgande i byggningabalken av 1734 års lag har bakom sig den omsorg om de bärande träden, främst ek och bok, som har medeltida anor. Det konfirmerar mycket gamla bestämmelser till skydd för sådana träd, bl. a. i Magnus Erikssons allmänna landslag. Gustav Vasa skärpte denna lagstiftning, som till sist genom förordningar 1647 och 1664 drevs till sin spets genom att staten lade beslag på den ekskog som växte på skattehemman, boställen och allmänningar, d. v. s. på all bondejord. På frälsejord, däremot, var ekskogen fortfarande en skild egendom och kunde fritt disponeras av adelsmannen, dock med skyldighet för honom att till amiralitetet hembjuda det ekvirke som skulle avyttras. Allt gick ut på att spara ekskogen och ekvirket för statens behov.</p> <p>Denna inskränkning i allmogens rätt att tillgodogöra sig ekarna på sin ägandes mark var en nagel i ögat på den svenske bonden, som i övrigt höll styvt på sin frihet att sköta ägor och utmarker efter eget skön. Eken stod i vägen, när den inte fick röras. Trots de stränga straffen var det ganska vanligt att ekar “kom bort” på ett eller annat sätt; bland annat hade bönderna för vana att vid röjning i ängar och hagar tända på rishögarna intill ekar, som därmed dödades. Och de spirande plantorna kunde ju alltid försvinna utan att överheten märkte något.</p> <p>I det långa loppet blev följden den att ekarna försvann på bondens ägor. Först på 1800-talet avskaffades kronans månghundraåriga privilegium, och ekskogen var bondens egendom lika väl som annan skog på hans mark. Men det tar några hundra år för den tåliga och sega naturen att skapa en jätteek. Ännu idag är det fullkomligt slående att gamla ekar saknas på gammal bondejord. Det anger vid första ögonkastet om man befinner sig på bondens eller adelns domäner. Adelsmannen, som dock hade rättighet att avverka ek, har sparat träden. Detta visar, om något, att det är adeln som står bakom skapelsen av det sköna parklandskap, de ekhagar och ekängar som är Mälarlandskapens prydnad. Denna herremannens insats — den äldsta yttring av estetiskt grundad landskapsvård som kan urskiljas i Nordeuropa — fröjdar våra ögon i Skåne. Här i Sörmland lika väl som därnere i den svenska södern har vi skäl att ängslas inför en framtid som inte längre förmår bevara och försvara sådana värden.</p> <p>Storgårdarna vid Båven på båda sidor om Sund, Ådö och Vibyholm, visar detta herrgårdslandskap i den rikaste utformning. Vid Ådö finns åtminstone ett tjugutal jätteekar på fyra till sex meters omfång; de står där på öar och halvöar i ädelt förbund med lind och ask. Ådö har märkliga anor. Det skänktes 1391 av Cecilia Ulfsdotter Leion till Vadstena kloster, ägdes på 1600-talet av Carl Carlsson Gyllenhielm och Gustav Gustavsson av Vasaborg, indrogs slutligen till kronan vid Karl XI:s reduktion och är fortfarande kronogård. I Ådös arkipelag har domänverket fredat ett par områden med härliga skogsparker; det har skett i syfte att genom lämplig skötsel vidmakthålla detta parktillstånd, som är skapat i en rik natur, framälskat, kan man väl säga, genom mänsklig ans och vård under loppet av några hundra år och behöver sådana omsorger för att kunna fortleva i tävlan med granen, som annars överflyglar ek och lind.</p> <p>Vibyholm, det gamla Vasagodset, där Snoilsky låter Vita frun skymta innanför slottsfönstren, medan sommarnatten breder sin ljusskymning över Båven, är ett sannskyldigt paradis av vatten och land. Dyrön eller Djurön mitt ute i fjärden — namnet påminner om en av dessa djurgårdar med ädelt kronvilt, som stormännen älskade att inrätta för sina jaktnöjen — är en jättebukett av ek och lind, som bildar en alldeles förtrollande enhet med insjönaturen, med solflimrande vattenytor, vassar och näckrosvikar, videsnår och mader, där svärdsliljorna skyldrar med dragen klinga i den luftiga fräkenskogen.</p> <p>Litet varstans i vikarna ser man dessa kärrängar och fräkenbottnar som en gång har spelat en avgörande roll i foderförsörjningen, kring Sörmlands sjöar lika väl som kring Hornborgasjön eller Tåkern. Att kärr- och sjöslåttern i gammal tid var en omistlig tillgång märker man så snart man kastar en blick i gamla papper, som har att göra med lanthushållning.</p> <p>Ute i Båven, ett stycke norr om Vibyholm ligger Ängön, som förr har varit anknuten till godset.</p> <p>På en “Geometrisk charta öfwer Uthberga i Helliesta Sochn Willåttinge Härad — Mätt 1704 af Abrah: Hesselgreen” anges Ängön på följande sätt:</p> <blockquote> <p>Ängöön bruckas under Wijbyholm och är desz beskaffenhet som föllier</p> <p>5 tl. grof Starrwall à 2 ¹/2 lasz</p> <p>17/8 tl. Små starr med blandat sijdewall à 2 lasz 1 ¹/4 tl. Sijdewall à 1 lasz</p> <p>3 tl. Skougz hårdwall à ¹/4 lasz</p> <p>12¹/2</p> <p>334</p> <p>1 ¹/4</p> <p>S:a 18¹/4 lasz</p> <p>Kalmarck med någon Betesmarck uppå Bergig och stenig marck med Tall och Biörck den med Hasselskoug doch godt beete.</p> </blockquote> <p>Någon åker finns således ej angiven, ej heller det torp, Ängtorp, som snart därefter kom till och finns upptaget på en ägo- och skogsdelningskarta av år 1753.</p> <p>Själva namnet Ängön och denna noggranna indelning, som främst tar sikte på slåttern, d. v. s. höavkastningen, låter oss förstå att varje liten del av den svenska marken var omsorgsfullt tagen i bruk och hållen i hävd av odlaren. Någon orörd vildmark fanns inte. Av ett aktstycke som detta framgår vidare att all mark, som kunde brukas till slåtter, var noggrant förtecknad; det gäller här i främsta rummet sidvallsängen, i andra rummet Skougz hårdwall, d. v. s. vad en sen tids botanister har benämnt löväng.</p> <p>Sidvallsängens bruk har till stor del bestämt arbetslivet här kring Sörmlands sjöar ända in i detta sekel. Dess försvinnande har inte bara förändrat människornas sommarliv utan också själva naturen; Tåkern har redan illustrerat vad som sker när sidvallsängar och vassar lämnas åt sig själva. En ö sådan som Ängön, tidigare som <em>odal äng</em> en viktig beståndsdel i gård och hushållning, har sjunkit tillbaka i betydelse, förvildats och försummats. Det nyssnämnda torpet är övergivet, dess åkrar i lägervall, kärrängarna igenvuxna med videsnår. Det är bara i sin ordning att nutiden återigen vill foga in Ängön i hushållningen genom att plantera barrskog på de forna åkrarna.</p> <p>Denna ö i Båven och dess öden i bygdens historia är något helt typiskt för den utveckling som sker. Lantmannen drar sig tillbaka, skogsmannen går framåt, här som i Småland, Dalarna eller Norrland. På andra sidan Båven, mitt emot Vibyholm ligger Ripsa socken. Där har bara på ett enda adelsgods ett trettiotal arrendegårdar och torpställen under de senaste årtiondena lagts igen och planterats med skog. Bakgrunden är densamma som på andra håll, de mindre jordbrukens dåliga lönsamhet, bristen på arbetstillfällen utanför industrien, tätorternas dragningskraft — allt detta som hårt drabbar och tömmer ut landsbygdens liv. Ripsa socken, som tidigare räknade omkring 900 invånare, har nu knappt 300.</p> <p>En biltur på några mil inom Sörmland kring eller genom det stora sjösystemet hör till det mest underhållande man kan företa sig i mellansvensk natur och bygd. Helst skall det vara i sista hälften av maj, när björkarna står spädgröna och lönnarna i blom, medan ekarna, ännu nakna, visar sin kraftfulla statur. Man kan börja vid Vibyholm och fara söderut över Husby-Oppunda. Kyrkan här i socknen har ett ålderdomligt läge, på en liten isolerad kulle i ett lågland, som förr bestod av våta slåtterängar. Det betonar återigen den forna sidvallsslåtterns betydelse; kyrkan stod mitt i ängen, kärret, maden, den stora allmänningen inom en hel krets av byar; därmed stod den också mitt i socknen.</p> <p>I Husby-Oppunda socken stöter man för första gången på Långhalsen, en för svenskar i gemen nästan obekant sjö, som emellertid för de flesta riktiga sörmlänningar är själva inbegreppet av Sörmlands egenart. Långhalsen är ingen obetydlig sjö. Den säges vara sju mil lång; fyra motsvarar nog snarare det faktiska, men sjön ligger i kartbilden på det mest besynnerliga sätt liksom hopknycklad inom bygderna mellan Båven och Yngaren. Långhalsen är centrum i hela sjösystemet också i den meningen att den upptar och samlar vattnet från alla de övriga sjöarna, från Båven och Lidsjön i nordost, Yngaren och Hallbosjön i söder. Med sina 18,49 meter över havet ligger den alltså lägst och avflyter direkt till Östersjön.</p> <p>Så gott som alla den sörmländska — för att inte säga mellansvenska — naturens drag finns samlade här kring Långhalsen. Det är berg och barrskog, öppen, odlad mark, lundar, kärr och breda vassar. En viss trängsel mellan de skilda elementen kan nog förmärkas; det tillhör ju rent av naturens bestämningar i denna trakt att måtten är begränsade; vad som saknas är det stora, det vidsträckta.</p> <p>Just där Långhalsen blänker fram, på en halvö vid ett av de krökande, smala sunden ligger Tärnö, det forna Brahegodset, där Gustav Vasa på väg från dansk fångenskap gästade sin syster och hennes make, Joakim Brahe, Per Brahe den äldres föräldrar. 1500-talets stormansgård är glömd, 1600-talets vackra slott förstördes av eld 1913 och är helt raserat, men i parken kring nutidens enkla herrgårdsbyggnad står tre jättelika ekar, bland de största och märkligaste som finns i Sörmland. De måste ha varit resliga träd redan 1520, när den unge Gustav Vasa vistades på Tärnö. Människosläktena har följt varandra genom hela vår nyare historia, men samma träd lever än i dessa vårar och vecklar ut sitt unga löv över Tärnö.</p> <p>Nästa sund i Långhalsen, invid kyrkbygden i Vrena, är Tovsundet. Det ger en sammanfattning av denna insjönatur — något helt annat än Stor-Båvens ödslighet. Där hörde man bara storlommens nästan skrämmande, utdraget klagande lockrop och såg fiskmåsar och gråtrutar sväva över fjärdarna. Här i den trånga, halvt igenvuxna leden ligger skäggdoppingarna parvis och figurerar mot varandra, medan deras sträva kärleksrop blandas med sothönsens egendomliga metalliska “spikande”, svanarnas knirkande och vattenrallens liksom återhållna grymtningar inne i träskskogen. Själva luften darrar av älskog; det är enkelbeckasinen som spelar mitt på ljusa dagen. En gädda välver oljigt i vattnet mellan svalting och svärdsliljeblad. Och bortom sundet, bortom vassen, över åkrarna i Vrena virvlar ett moln av skrattmåsar över den röda traktorn. Allt och alla, människor, djur och växter, har sin trevnad här.</p> <p>Vrena ligger på det smala näset mellan Långhalsen och Hallbosjön. Om Långhalsen förenar alla drag i denna rika sjönatur, så är Hallbosjön ett uttryck för det rikaste i bilden: slättsjön, fågelsjön, fylld av växtlighet, fjärden i försvinnande, slätten i vardande, en övergång, visserligen långsam som de flesta sådana förlopp i naturen. Här vid Hallbosjön har vi människor påskyndat förvandlingen genom att sänka vattenståndet. Att sådant kan betyda en våldsam omstörtning, en katastrof för naturen men också för bygden, det vet man inte bara kring den beryktade Hornborgasjön utan också här i Sörmland, som visar en hel rad exempel i den vägen, forna sjöar förvandlade till oframkomliga träsk, tämligen onyttiga för både djur och människor. Några namn behöver ej nämnas i detta prekära sammanhang. De många som bor kring de halvdöda träsken känner dem alltför väl. De vet också att gårdarna kring dessa onaturliga sumpmarker har förlorat sitt vackra läge och därmed en ganska stor del av sitt rent merkantila värde. Vid s. k. båtnadsberäkningar, som är det centrala i de utredningsarbeten, vilka inleder varje sänknings- eller regleringsfråga, får man i vår moderna tid helt enkelt inte försumma att räkna med sådana betydelsefulla ekonomiska avbränningar. Och märk väl: värdet av ett naturskönt läge är inte svårare att beräkna i kalla siffror än den förbättring ur jordbruks synpunkt som kan bli följden av en sjösänkning. I en balansräkning av detta slag får man heller inte glömma bort de kapitalinsatser som i form av odlingsbidrag lämnas av det allmänna. Därtill kommer en annan besvärande omständighet: en eventuell praktisk vinst för jordbruket kan vara tämligen ovaraktig, vilket i hög grad försvårar kalkylerna för en längre framtid.</p> <p>Alldeles tvärtom är det med förluster i fråga om naturskönt läge: man kan med visshet utgå ifrån att sådan värdeminskning blir mer och mer kännbar i en framtid som har att glädja sig åt bättre kommunikationer och mera arbetsledig tid och just därför kommer att i en prisklass för sig placera egendomar med vackert läge intill ofördärvade sjöstränder. Detta är ekonomiskt självklart; att man för närvarande tillämpar lagar som söker åsidosätta sådana realiteter kan inte förrycka utvecklingen i det långa loppet — nota bene, så länge privat äganderätt existerar. En sänkning av t. ex. sjön Långhalsen skulle för ett par hundra egendomar dra med sig en värdeminskning av sådana mått att den med säkerhet inte kunde uppvägas av den eventuella vinsten ur ren jordbrukssynpunkt. Med andra ord: resultatet av ett dylikt företag bleve förstörd natur och pekuniär förlust, privat- såväl som nationalekonomiskt sett.</p> <p>Västerut från Vrena kommer man snart ut till Yngaren och hittar avtagsvägen till Tessins berömda Åkerö, som gör skäl för sitt namn: en god del av den stora ön är åker, präktig, välbrukad åkerjord. Men där finns också rum för natur, den slags förädlade natur som var ramen kring adelns bostäder på landet. Där finns parkuddar med ek, lind och lönn, gamla slåtterängar innanför strandens albryn, en lummig allé fram till slottet, där Åkeröäpplets moderträd står kvar under den vita fasaden, omsorgsfullt hoplappat med cement, väl vårdat i sin ålders skröplighet.</p> <p>Detta stycke av Sörmland minns jag helst från den fullmogna sommaren, örternas storhetstid i det svenska året. Alskuggan är djup och sval. Men i halvljuset glänser det som av guldmynt på marken; det är penningarven som kryper här med sina nedliggande stjälkar och stora klargula blommor. I alskogens alkover står den höga, eleganta strättan, Angelica silvestris; de latinska orden utsäger det svalt förnäma i stämningen kring denna ört.</p> <p>Man går fram genom högt gräs, som rasslar i augustitorkan. De forna ängarna ligger oslagna och obetade, till ingen mänsklig nytta. Följdriktigt nog hittar man i denna gräsdjungel små granplantor i regelbundna förband; naturens skräck för tomrummet behärskar ju också människan. Men ännu dröjer det något årtionde innan granskogen sluter sig över de forna ängarna. Ännu frodas gräsen, och gräshopporna filar på sina instrument i högsommarens vänliga solsken.</p> <p>Man tränger genom ett mörkt strandbryn och är med ens ute mot sjön, ute i en ny värld av ljus, luft och vatten, en ny blomstervärld, där örterna tecknar sig i klara färger. Det är sommarstrandens videört och fackelros i rika fång av guld och purpur. Trollsländorna seglar, ilar, rasslar i blixtlika vändningar, sköna, skoningslösa rövare — där skymtar i bråkdelen av en sekund en insekt som anstränger sig att fly. Stilla ligger under trollsländornas jakt ett vattenlandskap av gudomlig ro, av en renhet, som är oskattbar i dagens flitigt tummade idyller. Under vattenytan skimrar ljusgul sand. Mot en dunstfylld, pärlfärgad rymd står säven, kaveldunet, bladvassen som på sin skapelses dag.</p> <p>Den fina sanden utmed vattnet är full av spår — rådjur, grävling, till och med dovhjort har kommit hit ut i sommarnatten från den torra skogen för att släcka sin törst. Jag minns några suggestiva ord av Harry Martinson: — Och insjön håller till alla munnar sin jättesked.</p> <p>Vid en syn som denna förstår man det väsentliga i bilden. Parken, det nobiliserade landskapet har smält ihop med en sjönatur, som har friskheten kvar. Parkens stela, liksom färdigställda skönhet mjukas upp av stranden. Det är ett möte, genomandat av behag. Genom strandens myller av växtlighet urskiljer man en ny ordning som hör ihop med naturen själv och har sitt klara perspektiv av den stora sjön.</p> <p>Så kan man fortsätta mil efter mil — till Eriksberg, Lagmansö, Stenhammar, Långdunker, Ånhammar. Gång på gång möter oss herrgårdslandskapet som i sin förening med strand och vatten är något av det skönaste i Sverige. Själva grunden, urmönstret till detta adelslandskap är bondens skapelse; samma gammaleuropeiska natur känsla som sätter ängen och betesmarken högst bland alla ljuvligheter har gestaltat också denna förädlade och stiliserade miljö, där större resurser, större frihet i förhållande till mark och nyttigheter har givit utrymme åt en mera medveten estetisk syn. Allt detta talar stilla men övertygande om adelns månghundraåriga gärning i landskapet och om den oersättliga förlust av skönhetsvärden, som hotar oss i samband med herrgårdskulturens upplösning och undergång.</p>]]></content><author><name></name></author><category term="Gammalsverige"/><category term="Södermanland"/><summary type="html"><![CDATA[Kommer man flygande Malmö-Stockholm, passerar man över Sörmland mellan Östersjökusten och de stora sjöarna i landskapets inre. Redan från en punkt ett par tusen meter till väders ovan Bråviken överblickar man det hela, en filigransartad fördelning av vatten och land, en skärgård i öster och något som liknar en skärgård också i väster. När planet glider fram över Nyköpingstrakten, ser man rakt under sig med utomordentlig skärpa förbindelsen mellan dessa system av fjärdar i öster och väster; det är en bred, välodlad dalgång — ingenting annat än ett genom landhöjningen torrlagt sund. Genom det öppna dalstråket slingrar ett vattendrag, Nyköpingsån, som i nutiden bildar utloppet för de forna västliga fjärdarna, de som idag representeras av några stora sjöar, Yngaren, Hallbosjön, Långhalsen, Båven, Lidsjön och därtill ett nästan oräkneligt antal mindre sjöar och tjärnar.]]></summary></entry><entry><title type="html">Displaying External Posts on Your al-folio Blog</title><link href="https://carljohanrehn.github.io/multi-language-al-folio/blog/2022/displaying-external-posts-on-your-al-folio-blog/" rel="alternate" type="text/html" title="Displaying External Posts on Your al-folio Blog"/><published>2022-04-23T23:20:09+00:00</published><updated>2022-04-23T23:20:09+00:00</updated><id>https://carljohanrehn.github.io/multi-language-al-folio/blog/2022/displaying-external-posts-on-your-al-folio-blog</id><content type="html" xml:base="https://carljohanrehn.github.io/multi-language-al-folio/blog/2022/displaying-external-posts-on-your-al-folio-blog/"><![CDATA[]]></content><author><name></name></author></entry><entry><title type="html">Bondejord i Skåne</title><link href="https://carljohanrehn.github.io/multi-language-al-folio/blog/2022/bondejord-i-sk%C3%A5ne/" rel="alternate" type="text/html" title="Bondejord i Skåne"/><published>2022-03-11T17:23:56+00:00</published><updated>2022-03-11T17:23:56+00:00</updated><id>https://carljohanrehn.github.io/multi-language-al-folio/blog/2022/bondejord-i-sk%C3%A5ne</id><content type="html" xml:base="https://carljohanrehn.github.io/multi-language-al-folio/blog/2022/bondejord-i-sk%C3%A5ne/"><![CDATA[<p>Mitt på Söderslätt, i Mellan-Grevie socken, reser sig tätt intill varandra två gravhögar från bronsåldern. Det är Bolmers högar. De kröner den högsta punkten i det vidöppna landskapet. Fråga är om någon annan punkt här “söder om landsvägen” kan ge en sådan väldig rundsyn över Söderslätt. Jag tror det inte.</p> <p>I söder under middagsolen blänker Östersjön, i väster tecknar sig också en horisont av öppet hav, inloppet till Öresund. I nordost, på nära tre mils avstånd, löper en ljusblå höjdkontur. Det är Romeleåsen. Utan egentlig överdrift kan man påstå att Bolmers högar dominerar hela Södersätt.</p> <div class="row mt-3"> <div class="col-sm mt-3 mt-md-0"> <figure> <picture> <source class="responsive-img-srcset" media="(max-width: 480px)" srcset="/multi-language-al-folio/assets/img/100a-10-wtrpxl-480.webp"/> <source class="responsive-img-srcset" media="(max-width: 800px)" srcset="/multi-language-al-folio/assets/img/100a-10-wtrpxl-800.webp"/> <source class="responsive-img-srcset" media="(max-width: 1400px)" srcset="/multi-language-al-folio/assets/img/100a-10-wtrpxl-1400.webp"/> <img src="/multi-language-al-folio/assets/img/100a-10-wtrpxl.jpg" class="img-fluid rounded z-depth-1" width="auto" height="auto" onerror="this.onerror=null; $('.responsive-img-srcset').remove();"/> </picture> </figure> </div> </div> <div class="caption"> Bolmers högar på Söderslätt. </div> <p>Det är en solig, torr septemberdag. Halmgul, gråvit, lätt i färgerna utbreder sig denna ojämförliga slätt, som inte är någon slätt utan lever på varje punkt i ett böljande linjespel. I den stora tavlan, tusen och åter tusen tunnor land, som slättbon säger, lyser på närhåll och milslångt under himlen de vita, låga gårdslängorna; det är hemkänslan på en vänlig jord som lever och bor i allt detta.</p> <p>I sitt ljumma fång bär vinden en söt lukt av vilda palsternackor, som växer i mängd utmed alla vägrenar, och högarna blommar i guld och violett — guld av gullriset, violett av ljung, backtimjan, ögontröst. Det faller mig in att denna vilda blomsterflora på Bolmers högar åtminstone till någon liten del kan vara ett levande minne genom snart tretusen år av bronsålderns Skåne. De många stora kämpahögarna är faktiskt härute på Söderslätt den enda lilla rest som alltjämt finns orörd, obruten kvar av bronsåldern markyta man vet att torra ängar och hedar då intog delar av Sydsverige. Vad beträffar just ögontröst, Euphrasia, har den av G. Einar Du Rietz flerstädes i Västeuropa kunnat påvisas som en återstod av floran på försvunna torrängar, ännu långt äldre än bronsåldern</p> <p>Bakom bronsens årtusende, bakom de blåsiga betesvidder, där välmögna kämpar och hövdingar lät valla sina hjordar, skymtar den gröna skog som var stenålderns. Det märkliga är att Söderslätt genom odlingens årtusenden har bevarat de rikaste, de mest mångsidiga vittnesbörd ur sin egen historia. Urskogen, dess sammansättning av träd och buskar, örter och gräs, dess djurliv i stort och smått, de första människorna på svensk botten — allt är med i denna bild. Villebråd och jaktscener står upp för våra ögon. Odlingens begynnelse, besitt ningstagandet av skog och mark finns också att studera i dagens landskap. Men var och hur?</p> <p>Det land, man har närmast omkring sig, där man står på Bolmers högar, bär intet synligt spår av den skånska urskogen; Mellan- Grevie socken är i nutiden totalt utan skog. I slättens mjuka böljegång, i det gröna och jordbruna mönstret ser man några små blänkande vattenytor. Jorden där i sänkorna är mörk, nästan svart, och gränslinjen mellan vatten och land går i tvära hörn och vinklar. Vad man ser är torvmossarna, några dikade och uppodlade, de flesta kors och tvärs uppskurna av flitig torvtäkt; i dessa skoglösa trakter har bränntorven länge varit högt värderad.</p> <p>Torven är ju ingenting annat än rester av den växtlighet som fanns på stället och i närmaste omgivningar, medan torvlagren sakta bildades. Det är just dessa rester — fragment av mossor, örter och gräs, grenar, kvistar, någon gång hela stammar av träd, frömjölskorn från den växtvärld som levde här i vatten och på land som tillsammans med allt vad de innesluter av djuriska lämningar, skelettben, horn o. s. v., återger oss dragen av det forna.</p> <p>Dessa bilder, framkallade av forskningens män, är en triumf i sig och för oss alla en levande kavalkad, som sträcker sig genom tusentals år, allt ifrån den karga tid, då landisen nyss hade lämnat marken bar, då fjällsippor blommade på en skånsk tundra och arktiska videsnår slöt sig kring vattnen i sänkorna — alla de namnlösa sjöar som sedermera sakta växte igen till sumpmarker och torvmossar.</p> <p>Bilderna är fulla av liv: renhjordar, strövande på den frusna marken, andra fyrfotadjur och fåglar — i stort sett desamma som idag befolkar den högnordiska tundran. Bland fynden i mossarna är också renhorn, omformade till vapen och redskap, de äldsta tecken vi hittills har kunnat uppdaga till vår egen närvaro och verksamhet i detta land.</p> <p>Torvlagren låter oss veta att det arktiska skedet i Skåne snart efterträddes av mildare och rikare tider: över Danmark, som då ännu var landfast med Skåne, kom björk och tall vandrande in i landet och följdes rätt snart av de ädla lövträden.</p> <p>Bilden av en rik sydsvensk vildmark, befolkad av urskogens jägare och villebråd, trollas fram med full åskådlighet av ett högst märkligt fynd, som för några år sedan gjordes vid torvupptagning i en mose här på Söderslätt i Vemmenhögs härad. Djupt i mossen låg skelettet av en uroxe med en av ländkotorna genomborrad av en pilspets. Benets kant kring hålet var tydligt läkt; djuret hade alltså överlevt jägarens anfall och omkommit i träsket först vid ett senare tillfälle.</p> <p>De äldsta skåningarna, strandens fiskare, tundrans och skogens jägare, har antagligen inte väsentligt förändrat sin vilda jaktmark. Torvmossarna har givit oss vetskap om att det var boskapsskötseln och det begynnande åkerbruket som medförde de första stora omdaningarna i naturlandskapet. Berättelsen om de forskningsrön som här åsyftas är en sannsaga full av tjusning.</p> <p>Den danske forskaren Johannes Iversen har fäst uppmärksamheten på en egendomlig detalj i den krönika som finns innesluten i torven: där kan man, djupt nere i torvbädden, på en viss nivå, som mot svarar början av den yngre stenåldern, urskilja ett lager av träkol. Detta lager täcker de ymniga resterna av urskogen, den höga och täta skog av ek, lind, ask och alm, som förut hade behärskat omgivningen.</p> <p>Omedelbart ovanpå kollagret, ja inmängt i detta, finns frömjöl — pollenkorn — av örter och gräs i riklig mängd. Sedan uppträder i pollenmassan björk, al och hassel, också rikligt. Allt detta avspeglar just vad som bör ha inträffat efter en brand. Björken och alen har en mycket större förmåga att sprida sina frön än eken. Hasseln har visserligen dålig fröspridning men växer och mognar ännu fortare eä björk och al och är därför snabbt till reds att konkurrera på avbränd mark.</p> <p>Dessa plötsliga förändringar i markens växtlighet får, säger Iversen, en tillfredsställande förklaring, om man tänker sig att ett boskapsskötande och åkerbrukande folk har röjt med yxa och eld i den täta urskogen och tagit landet i besittning. Kolonisationen kan inte som man förr trodde, ha börjat så smått på ett ställe för att sedermera svälla ut. Man får tvärtom tänka sig ett plötsligt besittingstagande av landet — i stor skala. Ett betydligt antal människor har kommit till en trakt och med eldens hjälp utfört en väldig röjning; avsikten måste ha varit att i urskogen, som var tät, oländig och fattig på gräs och låga buskar, skaffa bete åt djuren och jord till de första sädesgrödorna.</p> <p>Men hur har stenåldersmannen burit sig åt för att sätta eld på lövskogen? I vår egen tid har ingen hört talas om skogseld i sådan terräng.</p> <p>På den frågan svarar Iversen: En kulturskog av lövträd är inte lätt att få i brand, men urskogen var något helt annat. De oerhörda mängder av död, torr och murken ved, som fanns överallt i trädkronorna och på marken, måste ha gjort det till en enkel sak att tända på, i synnerhet om röjningsbranden varit förberedd genom nedhuggning av buskar och mindre träd och genom ringbarkning av de grova träden; från gamla finska svedjebygder finns det en uppgift om att man ringbarkade stora tallar, så att de stod döda, när elden 2-3 år senare släpptes lös över marken.</p> <p>På denna punkt är det lockande att göra ett litet inpass i den danske forskarens tankekedja. Tydligt är att man haft god användning för yxan vid förberedandet av de stora röjningseldarna. Det måste liksom vid svedjebruk i senare tiders mening ha gällt att på marken bereda en bädd ay brännbart material. Ett led i detta arbete bör ha varit att spjälka ner döda grenar från träden.</p> <p>De “trindyxor” av sten, som i Danmark och Sydsverige har blivit funna i ett rent av överväldigande antal, har alldeles säkert haft någon speciell uppgift. Man kan inte ha fällt träd i större utsträckning på en tid, då skogen var full av torr, fin ved. Trindyxornas allmäma förekomst visar att de har spelat en viktig roll i förvärvslivet. Lennart von Post, som har nedlagt ett storartat arbete på utforskandet av våra skogars historia, ville tänka sig att dessa stenyxor begagnades vid lövtäkt, till att spjälka loss lövgrenar med. Men detta antagande är inte helt tillfredsställande, bland annat därför att det av många förhållanden är tydligt nog att stenåldern och åtminstone början av bronsåldern hade ett klimat, som tillät vinterbetning: det fanns med andra ord intet behov av vinterfoder.</p> <p>Nej, lật oss i stället tänka oss dessa yxor som det oundgängliga redskapet vid de stora röjningshränder och det svedjebruk som, enligt vad vi numera vet, var boskapsbondens och odlarens vardagsmöda.</p> <p>Folkminnesforskningen ger ett värdefullt stöd åt den uppfattning som här diskuteras. Det är nämligen en känd sak att trindyxan i gammal folktro har ett samband med elden. Och inte nog med detta: Karl-Alfred Gustawsson har för mig påpekat att den viggformade trindyxan, som var åskgudens vapen, ännu långt fram i nyare tid har haft en magiskt-rituell uppgift i samband med gränsuppdragning, alldeles särskilt vid anläggning av svedjefällor: stenyxan släpades efter oxar runt kring det område som skulle beredas svedjelden.</p> <p>Det är onekligen lockande att se bakgrunden till detta gåtfulla bruk av de urgamla stenyxorna just i en dylik, sedan länge bortglömd uppgift i odlingens tjänst. En sådan tolkning står för övrigt i samklang med magikens och riternas allmänna karaktär.</p> <p>Vi återvänder till Iversen. Efter röjningsbranden måste den avbrända trakten ha varit en förkolnad öken med stora, döda, ännu kvarstående träd. En mindre del av marken har antagligen genast efter branden blivit tillsådd med korn eller vete, medan det mesta har legat för fäfot. Den svarta ytan har snabbt blivit grön av uppspirande gräs, örter, buskar och trädplantor, en kärkommen föda åt de fritt kringströvande hjordarna av får och nötkreatur. En betestuktad låg Krattskog har på detta sätt uppstått och sedan bevarats, inte bara genom djurens betning utan förmodligen också med hjälp av yxan och elden. Sådan lågskog finns än idag att se i sydöstra Europas bergstrakter, där betesdjur, herdar och kreatursbönder lever ett liv som nog i väsentliga stycken påminner om forntidens hushållning på dansk eller sydsvensk botten.</p> <p>Iversen anser att de stora röjningseldarna vid början av yngre stenåldern var ett avgörande ingrepp, även om röjningen inte med ens träffade landet i stort utan stycke för stycke, fullbordades ganska snabbt en märklig metamorfos, den gamla urskogens förvandling till en betes- och odlingsterräng, där svedjebruk i vanlig mening har låtit skogen byta plats med åkern och betesmarken på det sätt vi känner från hela vår historiska tid, ända till de senaste århundradena. Här framträder allt ifrån odlingens begynnelse det växelbruk med själva naturen, som har genomgått nordisk bondehävd i tusentals år och vars sista levande rester i nutiden snabbt utplånas av ett nytt odlingssystem, som avser skogens växt och förkovran.</p> <p>I full samklang med denna odlingens och betesområdenas rörlighet står ett förhållande som har påvisats av ett par andra danska forskare: hela den yngre stenåldern och bronsåldern igenom var också själva bebyggelsen rörlig; byarna bytte plats från tid till tid. Det sagda gäller Själland men kan otvivelaktigt utsträckas till Skåne.</p> <p>Med järnålderns ingång förändras hela bilden. Den försämring av klimatet — med nedgång av årets värmesumma, starkt ökad nederbörd, svalare somrar och längre, blötare eller mera snörika vintrar — som inträffade ungefär ett halvt årtusende före Kristus, grep omstörtande in i hela den mänskliga tillvaron, i markhushållning, arbetsliv, bebyggelse, på ett sätt som en nutidsmänniska har svårt att fatta.</p> <p>Under stenåldern, antagligen också under bronsåldern, hade djuren hela vintern igenom kunnat livnära sig i det fria. Nu blev det med ens nödvändigt att fodra dem inomhus under vintermånaderna. Och — särskilt betydelsefullt i detta sammanhang — bonden tvangs att bärga foder åt djuren — löv, gräs, säv, fräken, vass — för en lång vinter, snart också att i naturlandskapet förbättra möjligheterna till en sådan foderfångst</p> <p>Redan nödvändigheten att under lång tid hålla djuren inomhus måste ha dragit med sig en fastare bosättning. Herdefolkens liv har alltid varit nomadiskt, och den spannmålsodling på svedjemark som under sten och bronsåldern fick en plats i nordisk hushållning kunde förenas just med ett rörligt, kringflyttande liv. Om det nu var vinterfodringen som tvang till en fastare bosättning, så ser det ut att vara ängen, det vill säga tillgången till djurens vinterföda, som bestämde platsen för byar och gårdar. Först under järnåldern uppkommer bylandskapet: det gäller Danmark lika väl som Sverige. Ett rörligt bondeliv med obegränsade skogsbeten, med kortvariga svedjefällor i skogen och byar, som tid efter annan bytte plats i terrängen, eferträdes av ett bondebruk och ett bylandskap av stadig art, med varaktiga gränser på marken. “Ett av de mest påfallande dragen i detta bylandskap var det förhållandet att de flesta byar lågo invid större eller mindre vattendrag och sanka, gräsbördiga marker”, säger Sven Dahl, som har ägnat en ingående undersökning åt bondens jord och hushållning i Skåne</p> <p>Det är mycket som talar för att denna anslutning till gräsrik, vattenöversilad mark var grundläggande i det gamla bylandskapet. Man har påpekat att ordet <em>vång</em>, som i danskt — och skånskt — bondebruk var ett bestämt avgränsat stycke av inägorna, ursprungligen betyder gräsvall. Och det urgamla ordet <em>bol</em> — gård, hemman — som finns i gammaldanskan lika väl som i fornsvenskan, betecknar som de flesta äldre smålänningar nog ännu vet, egentligen själva ängen, Vilhelm Moberg, som kan sitt gamla Småland, har i “Brudarnas källa” beteckningen “vårt bol”; det är ängen, hemängen. På Söderslätt sade man böle. I en av Hans Larssons “Hemmabyar” sitter drängen på sängkanten och gör i ordning sin liebygel. Härtill anmärker en granne: “Ja, de va gu rätt, Petter, att du gör ve ditt böle i tid.” Gamla terrängbeteckningar som Bohlerne och Långbohlerne i nordvästra Skåne avsåg ängsmarken; Långbohlerne antydde ängarrnas utsträckning längs en bäck. Hans Larsson talar mycket riktigt om “de långa ängarna”, och Jeppe Aakjer har i sin stora jyllandsdikt en rad om “de bredeste Enge jeg nogentid saa”.</p> <p>Bolbyn, bolstaden är den fasta bebyggelsen invid ängen. De tusentals ortnamnen på <em>-stad</em> eller <em>-sta</em> i Syd- och Mellansverige, alla från järnåldern, har just i detta sammanhang sin djupt följdriktiga innebörd: stad betyder från början en fast kant, ett fäste för eller vid något; staden på en vävnad har fortfarande denna innebörd. Gården eller byn var stadfäst vid slåttermarken. Bondens gård var också alltid fast orienterad till åkerjorden och slutligen till betesmarken, som skulle vara åtkomlig från varje ladugård i byn; bygatan var på samma gång en fägata ut till sommarbetet.</p> <p>I denna orientering urskiljes den treenighet som här i de nordiska länderna har grundat bondens försörjning: lättbrukad, naturligt dränerad jord, rika beten under sommaren och god foderfångst för vintern. Efter dessa tre nödvändigheter utformas under forntidens slutskede det odlingslandskap, som sedan blir medeltidens och den nya tidens ända fram till 1800-talet.</p> <p>Omställningen i liv och hushållning tvingade fram ett skydd mot betesdjuren inte bara för åkern utan också för slåttermarken; under järnålder och vikingatid utbildas snabbt den skarpa gräns mellan in- och utägor, som sedermera genom tusen år har varit skiljelinjen framför andra i bondens landskap. Stängslet, gärdet av trä, jord eller sten blir ett framträdande drag i bilden.</p> <p>En junidag år 1749 står Carl Linnaeus på Dalby backe, en mil sydost om Lund, och ser ut över landskapet. I sin resedagbok skriver han ner följande ord: “Slätten, som sträcker sig åt Lund, Malmö och Trelleborg, begyntes här vid Dalby och föreställde ett Kanaans land, betäckt med de härligaste åkrar och den skönaste säd, så langt ögonen kunde se.”</p> <div class="row mt-3"> <div class="col-sm mt-3 mt-md-0"> <figure> <picture> <source class="responsive-img-srcset" media="(max-width: 480px)" srcset="/multi-language-al-folio/assets/img/100-10-wtrpxl-480.webp"/> <source class="responsive-img-srcset" media="(max-width: 800px)" srcset="/multi-language-al-folio/assets/img/100-10-wtrpxl-800.webp"/> <source class="responsive-img-srcset" media="(max-width: 1400px)" srcset="/multi-language-al-folio/assets/img/100-10-wtrpxl-1400.webp"/> <img src="/multi-language-al-folio/assets/img/100-10-wtrpxl.jpg" class="img-fluid rounded z-depth-1" width="auto" height="auto" onerror="this.onerror=null; $('.responsive-img-srcset').remove();"/> </picture> </figure> </div> </div> <div class="caption"> Söderslätt: Flacka och bördiga sädesfält samlade runt gårdar. </div> <p>Sedd på detta sätt i stort och på avstånd, förefaller tavlan välbekant, men den fortsatta skildringen av Söderslätt, tillkommen i det saftiga ögonblicket, sällsamt levande, ger oss märkliga närbilder. Man ser byn med sin långa rad av gårdar, byggda av korsvirke, ris och lera, vitlimmade med kalk och täckta med tak av halm. Mellan gårdarna löper bygatan, och mitt i byn är “merendels en grund damm uppgraven, varest fänaden jämte gäss och ankor måtte få sin dryck”. Mitt i tavlan är bonden själv, där han kör med fem par dragare fram för den otympliga hjulplogen. Och man känner rent av fysiskt, hur “byarna luktade på långt håll av hampa, torvrök och fläderblomster”.</p> <p>Linné urskilde just det karaktärsdrag, som nyss har betonats: byarnas anordning efter “de avlånga dälderna”; vi har gått vidare efter hans linjer och kunnat fastställa orsaken till en sådan anordning. Mårten Sjöbeck, som i närvarande tid intar en ledande ställning i studiet av odlingsmarkens historia, har på denna viktiga punkt fördjupat vår insikt; han har betonat att den av högt grundvatten bestämda och ständigt underhållna ängen var det enda stadigvarande i odlingen. Det var något som bonden begrep. I den mån vi sentida människor också begriper den saken, förstår vi byarnas anordning kring de stora ängsstråken.</p> <p>Sådant var bondens och betesdjurens Skåne, mjukt och följsamt infogat i terrängen, överallt anslutet till den vattenrika ängen, den goda och naturligt torra åkerjorden och de fria markområden, som gav djuren sommarbete. Själva Söderslätt var lika mycket äng som åker; de gröna sidlänta ängarna utmed alla vattendrag spelade en roll i bilden, som vi nu knappt kan föreställa oss.</p> <p>Det var ett överflöd av vatten i detta gamla kulturlandskap — dammar, kärr, torvgravar, märgelgravar och därtill vårens milsvida översvämningar i alla de flacka dalbottnarna. Storkar, änder och vipor hade goda tider, vildgäss och sångsvanar rastade under sina flyttningar mitt i bondens bygd. Det var blida fågelsorlande vintrar och vårar av en glans ett liv, som alla såg men ingen skildrade för eftervärlden. Nutiden ger knappt en blek avtoning, knappt ett återljud av allt detta. Men i det torra, väldränerade Skåne finns det ännu ett par ådalar, som låter oss begripa vad som varit. Det är Helgeåns öppna, sanka dalföre i nordost och Klingvallsåns ängar mitt i landskapet. Hit till Klingvallsån kom jag en dag i den tidiga våren, en marsdag — eller rättare, en sen mörk kväll, som jag aldrig glömmer.</p> <div class="row mt-3"> <div class="col-sm mt-3 mt-md-0"> <figure> <picture> <source class="responsive-img-srcset" media="(max-width: 480px)" srcset="/multi-language-al-folio/assets/img/100e-10-wtrpxl-480.webp"/> <source class="responsive-img-srcset" media="(max-width: 800px)" srcset="/multi-language-al-folio/assets/img/100e-10-wtrpxl-800.webp"/> <source class="responsive-img-srcset" media="(max-width: 1400px)" srcset="/multi-language-al-folio/assets/img/100e-10-wtrpxl-1400.webp"/> <img src="/multi-language-al-folio/assets/img/100e-10-wtrpxl.jpg" class="img-fluid rounded z-depth-1" width="auto" height="auto" onerror="this.onerror=null; $('.responsive-img-srcset').remove();"/> </picture> </figure> </div> </div> <div class="caption"> Fågelliv vid Klingvallsåns ängar. </div> <p>Tåget lämnar av mig ensam vid en liten station långt nere på slätten. Det känns tryggt och liksom vänligt i vinden. Det luktar jord. Luften är mjuk och fuktig. Över vägens almar lyser en luddig måne. Vitkalkade låga längor anas i mörkret. Husen ligger stadigt på jorden här. Och över denna vidöppna jord, långt ute i en avlägsen horisont tindrar ljusen från stora byar.</p> <p>Detta är Mellaneuropa. Hit kommer våren först, med töblåst och fåglar, innan den griper sig an med ett tjälfruset land i norr.</p> <p>Morgonen gav silvergrått, strilande regn, som varade hela förmiddagen, men strax efter tolvslaget syntes en pärlfärgad ljusning i söder, över kullarna kring Sövdesjön. Regnslöjorna lättade och försvann. Från Ilstorp vid Sjöbo gick jag den smala markvägen ut mot Klingvallsån. Den timmen var ett möte med våren, lika plötsligt, lika oförmedlat som när en nordisk pilgrim efter alpernas vinter med ens kommer ner i Italiens färglysande vår. Men detta var den bleka förvåren på hemmets mark med nakna gärden och halmgult fjolårsgräs. Välgödslade jordar mängde sin odör i den mjuka västanfläkten. Det glänste av väta i de nyvända plogtiltorna. Över mig ringde lärksången, vipor dansade i luften, råkorna flög högt över jorden med dova skrin och kajorna glammade så där uppsluppet frisläppt som skolbarn på en tiominutersrast. Människor och djur, allt och alla har sin trevnad här.</p> <p>Utmed ån, så langt man kan se, ligger väldiga, släta ängar, där svämvattnet blänker i motljuset; det är Ilstorps och Karups ängar. Och därute är luften full av vilda, starka röster, ett korus över vårens mark — sädgässens färdsignaler.</p> <p>Denna eftermiddag, solblek och kylig, ger oss allt vad marsvåren innehåller. Sångsvanars lurtoner på avstånd. Sädgäss i hundratal, betande och flygande. Enstaka ormvråkar, ännu tysta, på spaning över ängarna. Vitlysande salskrakar i Sövdesjöns första stora råk. En glada cirklande högt under snödräktiga moln. Och när kornsnön faller kring flygande vildgäss, över gula ängar och mörka jordar tänker jag: detta är begynnelsen, vilken fröjd att vara med från början!</p> <p>Framåt eftermiddagen gick jag på Klingvallsåns västra sida ut till de stora kärren bortom Karups Nygård. Det var en egendomlig stämning därute — samma grånad, samma övergivenhet som långt i sydost, i Donaus lågland, där avstånden börjar bli asiatiskt oändliga. Kornsnön blev duggregn, ett drypande dis, som tog bort den välbekanta inramningen. För många år sedan strövade jag därnere i sydost, på de ungerska lågmarkerna, och aldrig har jag fått en sådan levande påminnelse om detta sällsamma landskap av himmelsvida ängar och underliga, ogenomträngliga, bottenlösa sumpskogar som här i Klingvallsåns dalföre i Skåneland. Återigen kommer det för mig att detta Skåne är Mellaneuropa — inte bara den rika bygden, det närvarande, utan också forntiden, bakgrunden, som vi nu bara anar, den kontinentala urnaturen.</p> <p>Långt därute, på gränsen till kärr och vatten, finns en lund av ek och lind och väldiga urgamla hasselbuskar, eller snarare hasselträd, med armstjocka spön. Den lunden med sitt naturliga, vackra bryn mot ängsmarken är den enda återstoden av ädellövskog här utmed Klingvallsån. Lunden, de gula grästoviga ängarna, alkärren med blankvatten, vide och kaveldun — allt detta återskapar visionen av ett forntidsskåne.</p> <p>Detta landskap är dyrbart inte bara för det rika fågellivets skull utan också som minneslandskap i sig självt. Det var en händelse av stor betydenhet då Klingvallsån med ängar och kärr för några år sedan räddades undan en tillämnad utdikning och reglering. Vad som skulle ha blivit av det hela kan man se i Kävlingedalen, där fulheten förskräcker — Kävlingedalen, en gång i tiden ängsriket framför andra, beckasinemas, spovarnas och den vita storkens önskeland.</p> <p>Klingvallsån och dess kärrängar fick några nådeår. Nu har regleringsprojekten dykt upp igen. Vårt gamla kultursamhälle har inte vett att värna om dessa forntidsnaturens sista rester i det sydsvenska landskapet.</p> <p>Men endast människan ängslas för framtiden. Omkring henne jublar skapelsen, ovetande om en morgondag. Spoven drillar. Sädgässen sträcker över sanklandet och fäller på ängen rakt framför mig — ett par hundra granna, tunga sädgäss. Jag har dem i medljus från solen, som återigen lyser fram och ger liv åt deras färger, den vackra fjäderdräkten i brunt och vitt och de rödgula benen.</p> <p>Vad kan jag göra annat än stå stilla och vara tacksam? Det är en tillfredsställelse att slippa visa sig oartig och störa friden. Ett par timmar glider bort innan gässen lyfter av egen drift och flyger mot Sövdesjön. Jag följer dem dit.</p> <p>Hela sjön är i lossning. I den grå “läskpappersisen” finns stora råkar, som speglar himlen. På isytan upptäcker jag hundratals, nej, tusentals små svarta fläckar; det är högar av spillning efter gässen, som nattetid sover på isen. Var liten svart hög markerar en övernattning. Senare, när sjön har gått upp, vilar gässen på vattnet under natten.</p> <p>Solen hade redan sjunkit bortom Romeleåsen, och över isen låg en disblå skymning, marskvällens kalla men längtansfulla dager. Flera gåsflockar hade nyss fällt därute, men det kom nya följen, som svajande band eller smala, fladdrande vimplar i luften över skog och kullar. När de sista flockarna kom inflygande, var det skumt i luften, jag såg inga fåglar längre men hörde ropen, kunde följa ljudbanorna på väg mot sjön, på väg nedåt över isen i ett ultramarinblått halvmörker.</p> <p>En sådan glimt, en sådan fläkt av natur och odling i rikt förbund kan ännu fångas i Skåne. Men folkets arbete på de stora ängarna, slåtterlivet och allt vad därtill hör, är för alltid borta ur den skånska verkligheten. Det är ändå inte helt försvunnet. I ett landskap av samma art, i Danmark, längst i väster, där Jylland med breda bygder och vida ådalar sakta sluttar mot Västerhavet, finns det ännu kvar i full storhet. Några mil norr om den gamla staden Ribe, som själv en gång låg mitt i ett ofantligt ängsrike, ringlar Skern aa mellan gröna ängar sakta ut mot havet. Man skall komma dit i höskörden, någon gång i juli månad. Där såg jag en ljum, grådisig högsommardag ett stycke danskt arbetsliv som på samma gång var en bild ur dagligt liv i Norden för tusen år sedan — visserligen fullt nutidsmässigt i fråga om teknisk utrustning. Spridda över den väldiga ängsytan surrade slåttermaskiner, dragna av hästar, ett par framför varje maskin. På de långa markvägarna skred mäktiga hölass, hophäktade två och två efter brummande traktorer. Här och där vid dessa markvägar fanns veritabla lägerplatser, familjeläger med barn och matsäcksgrejor kring en bil, gemenligen en gammal hederlig Ford. I en sådan bil, som jag gick förbi därute i ängarna, lekte och rumsterade tre små barn; det var ordentligt låst om ungarna, och föräldrarna kunde arbeta i lugn på sin ängslott. Varje hemman i byarna utmed detta ofantliga ängsområde har sin egen ägolott därute; jag såg att gränserna för de olika lotterna var markerade med pålar, vid vilka bundits en knippa av gräs och blommor. Det sades vara et gammalt bruk. Några hägnader fanns inte; den betning som förekommer på sensommaren och hösten sker efter samfälld ordning som i gammal tid</p> <p>Allt det som växer och mejas här, som torkar i tusen volmar fraktas på de långa markvägarna är naturens egna självvuxna grödor, frodigt, tätt, nästan manshögt ängsgräs av de yppersta sorter — t.ex. madrör, saltgröe, blåtåtel — med ett rikt inslag av blommande örter sådana som käringtand, åmöga, videört och knölsyska. Således all inte någon mager starrgröda som på kärrängar i Uppsverige. Här och där kunde man se några glesa tofsar av ängsull, men huvudmassan var, som sagt, det rikaste ängsgräs.</p> <p>Hur är det möjligt med en sådan frodighet, bevarad genom tiderna, rent av genom tusen år? En modern lantbrukare har all anledning att grubbla över svaret på den gåtan.</p> <p>I naturlig, obruten terräng ger ett rörligt grundvatten och de årliga översvämningarna ny fuktighet, ny näring — mineralsalter av alla slag — åt den matjord som omger örternas och trädens nedåtvända skog av rötter och rottrådar. Grundvattnet bildar ett levande ådernät genom jorden. Det är naturen själv som sörjer för växtkraftens förnyelse. Men nutidens väldikade åkerjord är berövad detta system av genomsipprande grundvatten och får sällan något med av vårens översvämningar. De hekatomber av lösta mineralämnen som tillfördes med vattnet skall nu ersättas genom gödsling. Allt går bra — eller ser ut att gå bra — så länge himlen vattnar de torkande lagren med sitt friska men nästan alldeles näringstomma regn och, märk väl, så länge det finns dynga och konstgödsel att få. Men dräneringssysternet kostar pengar i amortering och räntor, kreatursgödseln förslår inte långt i dagens intensiva åkerbruk, konstgödseln kostar pengar; det blir ett matematiskt problem — och ett ängslande sådant — att räkna ut hur långt det hela lönar sig.</p> <p>Här vid Skern aa har man ytterligare en sak att begrunda. Det är genom noggranna vattenanalyser fullt bevisat att högkulturen på den odlade jorden med hjälp av konstgödsel betyder ett näringstillskott av väldig omfattning också till vattendragen och därmed till marker på lägre nivå. All tillrinning från de omgivande åkervidderna för med sig ner över ängarna en god del av den växtnäring som var avsedd för åkern. Ängsbruket ger, med andra ord, en möjlighet att ta vara på den dyrbara näring som annars skulle rinna bort med vattnet och försvinna i havet. Modern åkerkultur har alltså betytt ett uppsving i avkastningen från sidvallsängar sådana som dessa. Ett sakernas tillstånd som här vid Skern är kanske den bästa ekonomi man kan nå i jordbrukets och mejerinäringens Danmark.</p> <p>Det har nyss framhållits att den vattenrika ängen var livsförnyaren genom tiderna, en beständig grund i det gamla skånska bylandskapet. På samma sätt var de stora ängs- och kärrområdena längre upp i landet tillgångar av fundamental betydelse. Med sina ofantliga förråd av foder blev lågmarker och träsksjöar, t.ex. Hornborgasjön i Västergötland, Tåkern i Östergötland, Mälarens grunda vikar och kärrängar, tidigt de samlande faktorerna i rika bygdekretsar. Den som först har urskilt detta bestämmande drag i äldre tiders svenska lanthushållning är K. E. Sahlström; det gällde då närmast västgötaslätten.</p> <p>Låt oss ett ögonblick återvända till Linné och hans målning av Söderslätt. Om jordens indelning och bruk säger han, att ägorna till varje by på slätten var delade i tre skift eller vångar, kornvången, rågvången och trädesvången; “desse tre byta så om, att endera delen vilar var sitt år…” Denna träda “är det endaste betet för boskapen om sommaren, och utom den intet”. Trädesvången blev kornvång året därpå. Kornet skars kring den 25 augusti, varefter åkern plöjdes och besåddes med vinterråg. Efter råggrödan under följande år kom trädesåret igen och så vidare.</p> <p>Havre odlades på sämre jord utanför vångarna. Om vete, som tillhörde stenålderns jordbruk och nu är det förnämsta sädet, säges inte ett ord varken av Linné eller andra 1700-talsskildrare. Sveriges moderna veteodling tog sin början först på 1800-talet.</p> <p>Inom var och en av de tre åkervångarna och inom den eller de ängvångar, som dessutom alltid fanns, hade varje hemman eller hemmansdel i byn sin egen teg; principen var att varje bonde skulle äga del i jord av varje olika godhetsgrad. Det hela var invecklat som mönstret i en konstfull väv.</p> <p>Inom varje by härskade i många stycken ett nyttigt och nödvändigt samarbete mellan bygrannarna. Var och en brukade sin jord, men sådd och skörd skedde samtidigt, vilket i hög grad förenklade arbetet. På trädesvangen betade alla byns kreatur — hästar, kor och svin — under uppsikt av en “hyre”, en herde. Eftersom denna trädesvång betades, var det nödvändigt att hägna mellan vångarna. Någon skog, som kunde ge stängselvirke, fanns inte på slätten; hägnaderna byggdes helt enkelt av jord, det var bastanta vallar, som kallades vångagärden. Från byn, som låg i mitten, strålade de tre vångagärdena ut ända till ägogränsen. Mellan grannbyarna tillämpades alltid den ordningen, att vångar av samma slag gränsade ihop, kornvången i den ena byn till kornvången i den andra o. s. v. Två byars trädesvångar gick alltså ihop, varför betet här blev gemensamt för dessa byar. Vinsten med denna anordning, som kallades vångalag, var att inga hägnader behövdes mellan de olika byarna utan endast mellan vångarna i varje by. Vångalaget grenade ut sig över hela slätten — ett vackert exempel på samfälld ordning i stort.</p> <p>Sådant var treskiftet, en brukningsform, som utbildades redan under medeltiden och sedan låg till grund för slättbondens arbete i mer än ett halvt årtusende.</p> <p>I de sandiga trakterna öster om Romeleåsen och upp mot Vombsjön hade man istället ett tvåskifte, som gjorde det möjligt att två år av fyra låta jorden ligga ute, d. v. s. för fäfot. Jordmånen kunde här vara så mager att den sämsta jorden var besådd kanske bara 2 år av 20.</p> <p>I norra Skånes skogstrakter tillämpades ensäde, som innebar att en och samma åkerväng år efter år låg inne — hägnad mot djuren — och kunde besås eller trädas allt efter behov.</p> <p>Men de skiftesformer och odlingssystem som i äldre tider var rådande i bondens hushållning kan inte här behandlas i detalj. Viktigast för oss är de genomgripande omdaningar i liv och landskap, som kom med 1800-talet. Linné säger att slättbönderna inte hade någon annan betesmark än trädesvången; inom Bara härad var faktiskt 35 byar helt utan fria betesområden. Och ungefär likadant var det söder om landsvagen. Byarna låg så tätt, att inägorna stötte ihop. Helt annorlunda såg det ut i andra delar av Skåne, liksom på Själland och de övriga danska öarna. Där låg betydliga områden, ända till hälften eller mer av hela landytan som gemensamma utmarker, fälader, där varje gård i de kringliggande byarna hade sin bestämda betesrätt, beräknad efter gårdens storlek.</p> <p>Det gamla ordet fälad har endast till gagnet att göra med fä; språkhistoriskt kommer det av faelled, samfälld. Fäladen var den samfällda betesmarken, Sådana områden hade i det gamla Danmark också ett annat namn, de kallades overdrev, ursprungligen oredrev som betyder skogsbeten.</p> <p>Detta oredrev innesluter hela historien: det var ora, skog, urskog, som tidigast omgav böndernas byar, låt vara att den gamla lövurskogen redan under stenåldern blev omvandlad till betesskog med eldens, röjnings- och svedjeldens hjälp. De betande djuren och blönderna själva tävlade om att ta ut och ödelägga den växande skogen: det stora flertalet oredrev var kala gräsmarker och hedar, där bara namnet vittnade om den forna skogen. Det är en dansk forskare, Hugo Matthiessen, som har studerat dessa vida betesområden och tecknat skogens gradvisa undergång i sådan miljö. Hans undersökning gällde närmast Själland men har sin giltighet också i Skåne. I denna dag finner man på sin höjd några små flikar av fäladen i behåll. Att söka dem är ett företag fullt av spänning.</p> <p>Vad kan en uppsvensk ta sig till på Söderslätt i årets skumma tid, de jordgrå novemberveckorna?</p> <p>Den som vaknar i Lund och har dagen för sig kan göra som jag, ta bussen till Dalby och upp över Romeleåsen. Det är att färdas över bondejord, att insupa årstiden och fånga en fläkt av den urnatur som alltid finns i rymden över landskapet.</p> <p>Där man åker landsvägen fram genom rika slättsocknar, begriper man att höst betyder skörd på sydsvenskt tungomål. Årstiden har skridit fram, åkern har givit kärna och pantoffler, allt väl inhöstat. Nu gäller det jordens sista frukt och must, de gröngula sockerbetorna, tunga i sig själva, tunga av all den mylla som följer med på lassen.</p> <p>I söder, insvept i sin egen andedräkt, förtonar Söderslätt, och framför mig i Romeleåsens sluttning ligger Dalby med heligkorskyrkans massiva vita torn lysande över kyrkogårdens almar. Den kyrkan är det äldsta stentemplet i Skåne och därmed — nästan självfallet — i Sverige. När den danske kungen Sven Estridsen lät mura dessa gråstensväggar byggde han på mycket gammal förhistorisk odlingsgrund: själva jorden kring kyrkan har den märkligt höga fosforhalt som anger långvarig bebyggelse.</p> <p>Trots all modern attiralj märker man än i dag att byn har just det läge i terrängen som genom tusenårig bondetid har varit ett med bruk och hävd: den ligger exakt på gränslinjen mellan åkrarna och betesmarken, en anordning som återkommer överallt i gammalnordisk bondebygd, i Skåne och Västergötland lika väl som på Öland eller Gotland.</p> <p>Det är lustigt att ge akt på bygatan. Ännu i dagens permanentade överdåd visar den sin uräldsta uppgift och betydelse: den var först och sist en fägata.</p> <p>På ena sidan om byn, i söder, låg odlingsjorden, den lättbrukade, självdränerade moränjord som var åkerns äldsta grund. Bygatan-fägatan ledde ut till betesmarken, som ännu långt fram på 1800-talet var en hel värld, en milsvid öppen fälad.</p> <p>Vid Dalby leder fägatan-bilvägen förbi stora barrskogsplanteringar: en skarptinnad mur av granar skymmer och döljer i nutiden den gamla fäladen. Det lilla som finns kvar låter oss ändå begripa hur marken såg ut över milsvida ytor: det är “enefälad”, mager, stenig, tuvig mark, bevuxen med enris, men också smaragdgröna sträckningar av tät, kortbetad gräsvall, som ser ganska givmild ut.</p> <p>Ja, dåligt är det inte, säger en ortsbo som jag träffar vid vägen. Nog händer det att ungdjuren, som kommer hit breda och blanka är lite tunnare när de hämtas hem till hösten, men illa far de aldrig, “Det är naturbete i alla fall, och sådant är bra.”</p> <p>Jag ser att klart vatten strilar mellan tuvorna, det kommer från den kalkrika moränen längre upp i sluttningen. Hemligheten med förnyelsen genom tusen år ligger otvivelaktigt i detta: vattnet verkar det visserligen här.</p> <p>Det är byamännen i Kyrkheddinge milslångt nere på slätten som äger det gröna markstycket — några tiotal tunnland av de många tiotal tusen som låg för fäfot på Romeleåsen. Ungdjuren fraktas hit i bilar vid början av betestiden. Förr i världen drev man dem långa vägar till ett oredrev som detta: det var fädrifter liknande dem som gick till ljungryarna i Småland. Ända från Sege och Nordanå byar i Malmötrakten fick djuren vandra hitupp till sommarbete.</p> <p>Det är ont om samtida skildringar av livet på fäladen, djurens och vallhjonens. “Hyrarne blåste vid alla byar och städer på slätten i sina horn bittida om morgonen och skramlade med sina ringstavrar; pigorna utsläppte boskapen, som på en gång mottogs vid husen och utfördes av hyrarne i bet, så ordenteligen, att det var nöje att se.” Så tecknar Linné i några rörliga drag en verksamhet som var en viktig del av bondelivet ännu för ett par hundra år sedan. Matthiessen som nästan skaldiskt lever sig in i det gamla landet, dess mödor och glädjeämnen, talar om herdarnas horn och kornas bölande, som gav genljud mellan skogarna. Han tillfogar en anmärkning av särskilt intresse. En pojke, säger han, kunde rida sin häst halvt fördärvad innan han, ibland en eller två mil borta, fick den skingrade hjorden samlad. Har säges som en självklar sak att herdarna var beridna.</p> <p>Resten får man tänka sig: hur landet låg kalt mellan byarna med en kör om våren av lärkor, vipor och kväkande grodor över kullar och vattenblanka sänkor, tyst och dåsande i högsommarhettan, fullt av lust den tidiga hösten med pinglande koskällor, vallrop och skrallande hornsignaler. Det var toner och stämning av urgammal art, den pastorala begynnelse, den forntidsmusik, som ännu ej har klingat ut i svenska hagar Bakom de beridna herdarnas och de stora häst- och kreaturshjordarnas öppna dansk-svenska landskap, sådant det ännu mot slutet av 1700-talet utbredde sig under himlen, ser vi den europeiska stäppens, den ungerska pusztans gräsöken.</p> <p>Två hundra år har i svensk bondebygd betytt så stora och djupa förändringar, att en 1700-talsbonde, låt oss säga i Skegrie söder om landsvägen, knappt skulle känna igen sin gamla by, om han kunde vakna upp idag och se sig omkring.</p> <p>1900-talets Skegrie ligger väl till: socknen har haft en egen järnvägsstation på en linje mellan Malmö och Trelleborg, och den genomkorsas av den moderna landsvägen Stockholm—Malmö—Trelleborg—Ystad. Dessa samfärdsleder har hjälpt till att skapa om den gamla byn. I stället för den trånga bygata intill kyrkan har en ny präktig bygata vuxit fram mellan den forna stationen och den stora riksvägen. Byn är numera ett ordinärt landsvägssamhälle. Utmed den nya bygatan bor hantverkare, handlande och en del äldre folk, som har dragit sig tillbaka från förvärvslivet. Den gamle bonden bor inte längre på undantag vid gården; nu bygger han sig en villa i samhället.</p> <p>En del av gårdarna ligger inte vid bygatan utan långt ute på fälten. De ärevördiga korsvirkeslängorna har tjänat ut. Vackra var de att se på men ofta unkna och hälsofarliga. Nutidens lantbrukare vill ha sina hem i sunda, bekväma hus. Här i Skegrie finns inte mycket kvar av det gamla. Den mossiga takhalmen har blivit ersatt med tjärpapp, tegel eller eternit. Överallt ser man nya präktiga tegelhus och moderna ladugårdar.</p> <p>Slätten i stort är omskapad. Kärr och ängar är försvunna — utdikade och förvandlade till åker. Ett av häraderna på Söderslätt, Ljunits, har på 139 år, 1805—1944, fått sin odlade areal ökad från 58 till 90 %. Betänker man att denna våldsamma ökning beror så gott som helt på ängens dikning — fälader av någon betydelse fanns ju knappast längre här på Söderslätt — då begriper man med ens arten och vidden av den revolution i landskapsbilden som just är fullbordad. Man förstår också varför storken, i gamla tider slättens fågel framför andra, har försvunnit. Söderslätt är en “kulturstepp”, där bönderna nu i sensommartorkan måste fara till nästa by efter en tunna vatten. Det var inte naturkatastrofer i Södern, inga stormar över Medelhavet som gjorde av med Danmarks och Skånes storkar. Signaturen Boganis — kapten Wilhelm Dinesen — säger i ett av sina berömda Jaktbrev med ett enda ord vad det var: dräneringsrören. Det finns inga grodor mer åt storkarna. “Vad skall de långa, röda strumporna användas till, när det varken finns mader eller kärr att spankulera omkring i, när man kan gå landet runt i dansskor utan att bli våt om fötterna?”</p> <p>Själva jordmånen är förändrad. Den förr så besvärliga ljungen är fullständigt utrotad. Matjorden är djupare och bättre odlad än för 200 år sedan. Borta är de tre åkervångarna med sina vångagärden, borta är “hyren” och det gemensamma betet.</p> <p>Bakom alla dessa förändringar, de mest djupgående som på ett halvt årtusende har träffat den svenska landsbygden och dess arbetsliv, ligger enskiftet och laga skiftet. Dessa omfördelningar av ägor och ägogränser hade till uppgift att sammanföra varje gårds ägor till ett helt — detta för att underlätta arbetet och befordra jordens skötsel. Att det var fråga om ett jätteverk, som kostade oändliga mödor, förstår man av ett enda exempel. En av de många gårdarna i Skegrie by, hemmanet nummer 48, hade före enskiftet sina ägor kringspridda på ett sjuttiotal olika ställen inom byns tre vångar och i Oran, ett tidigare delvis skogbevuxet område. Samma hemman har nu sin jord samlad i ett enda stort ägostycke. Man inser utan vidare att just detta har lagt grunden för intensiv bearbetning av joder, modernt växelbruk och maskinell utrustning.</p> <p>Genom skiftena upplöstes den gamla gemenskapen mellan bygrannarna; var bonde arbetar nu för sig, oberoende av de andra. En upplösning av själva byn blev också i de flesta fall en följd av dessa jordreformer; när varje hemman fick sina ägor sammanförda till ett enda område, blev det ofta nog en nödvändighet att flytta husen.</p> <p>Vad denna sprängning av byarna har betytt i mänskligt avseende, vilka förluster av andlig art, av gemenskap, allmän trevnad, gammal kulturell tradition som måste vägas upp av de timliga fördelarna — sådant är frågor som väl alltid skall stå kvar.</p> <p>Skiftena blev en omvälvning också långt utanför den ständigt odlade jorden; de gick ut över så gott som all samfälld mark mellan byar och gårdar. Hur den omvälvningen kom att utspelas i olika landsdelar är ett tema med variationer som återklingar överallt, ända upp mot höga norden. I Skåne blev det slut med de stora gemensamma betesmarkerna; fäladerna skiftades mellan sina hundratals lottägare, stora delar planterades med gran och tall, de bästa bitarna plöjdes upp och blev åkerjord. Den nya ordningen inleddes i Danmark efter mitten av 1700-talet, i Skåne mot seklets slut. En sådan flik av gammal betesallmänning som Kyrkheddinge fälad vid Dalby är en dyrbar relik, om man ser till bygdens historia. Den ger oss i dagens välodlade och skogsplanterade landskap en glimt av det Skånes Arkadien, som med hjordar, herdar och fattigdom dock för både djur och människor var en frihetens sista tummelplats i tusenårig bygd.</p> <p>Strax norr om landsvägen, i Vemmenhögs härad, fanns för hundra år sedan en stor fälad. Anders Österling, som har sin rot i slättens jord, har i en skildring från Vemmenhög berört denna fälad. “Det berättas att åtta av de större Vemmenhögsbyarna förr i världen hade gemensamt fäladslag, där kreaturen vaktades tillsammans av åtta hörar med ringstav och värahorn som ämbetstecken.” Dessa hörar var myndiga personer. “På backen Lerbjer vid Anderslöv hade de sin samlingsplats, och den av dem som hade största hjorden och därför högsta rangen, sammankallade dem som överpotentat för att ut dela sina order från Lerbjers höga backe.”</p> <p>Nu tycks ingen i trakten längre veta var Lerbjer låg; fäladen är försvunnen, det mesta är åker, resten planterad granskog. Den stora förvandlingen inom svensk lanthushållning från herdeväsen till kreaturslöst jordbruk har skett och sker inför våra ögon.</p> <p>Vemmenhög är de fria böndernas bygd, säger Österling. Här, mitt i häradet, ligger Västra Vemmenhög, en modern slättsocken bland alla de andra. Men hela Sverige känner det sockennamnet. Med diktarens intuition valde Selma Lagerlöf detta hörn av slätten för sin sagas begynnelse, rätta platsen icke minst därför att just över Vemmenhögs byar kommer gåsfylkingarna på sin vårflyttning in över Sverige.</p> <p>Västra Vemmenhög har inte mycket kvar av den miljö som lever i Nils Holgerssons underbara resa. Den som vill fånga en bild av gammal bebyggelse får akta sig för tjärpapptak och telefonstolpar. Men ett stycke från kyrkan ligger verkligen en gammal gård med mossigt halmtak, med korsvirkeslängor och till och med gäss; på den gården gjorde Sveriges Radio häromåret ett hyggligt Nils Holgersson-reportage med hjälp av en liten påg och så gässen förstås. Synd att lyssnarna inte kunde se den gamla gården! Det var där det hände, det underbara, en söndag i mars, när far och mor var i kyrkan, pojken ensam hemma och gässen kom flyttande över taken. Sommar efter sommar kommer främlingar i hundratal till Västra Vemmenhög för att få trampa den mark, där Acka, ledargåsen, hämtade Nils Holgersson till susande flykt i den rymd, där sagan är dagens verklighet och verkligheten en saga.</p>]]></content><author><name></name></author><category term="Den svenska södern"/><category term="Skåne"/><summary type="html"><![CDATA[Bondens försörjning]]></summary></entry><entry><title type="html">Kring Hammarsjön</title><link href="https://carljohanrehn.github.io/multi-language-al-folio/blog/2022/kring-hammarsj%C3%B6n/" rel="alternate" type="text/html" title="Kring Hammarsjön"/><published>2022-03-04T17:23:56+00:00</published><updated>2022-03-04T17:23:56+00:00</updated><id>https://carljohanrehn.github.io/multi-language-al-folio/blog/2022/kring-hammarsj%C3%B6n</id><content type="html" xml:base="https://carljohanrehn.github.io/multi-language-al-folio/blog/2022/kring-hammarsj%C3%B6n/"><![CDATA[<p>Det ligger en ålsump uppdragen på kajen vid Åhus. De små böljor som kluckar mot kajen är Helgeå, färdig att förenas med Östersjön. Ålsumpen är en bra sittplats med förträfflig utsikt. I öster har jag fria horisonten, i söder under solen ett grönt marskland, i norr sand, vit sand i låga revlar. Det sköljer friskt därute, en sprutande, dånande bränning. Men den lille strandpiparen, sandrullingen, som springer — “rullar” — ett stycke på sanden, stannar för att lyssna och rullar igen, han är skapt att höra genom detta brus de finaste ljud, det minsta kraspande därnere under sandens yta av de små skridfän som osynliga rör sig i sina gångar; de passar honom till middag.</p> <p>Intill ån, vid yttersta kröken stod Åhus, borgen, nu en tung ruin med vackert tecknade rundbågar i borgstugan. Detta fasta hus var hamnens värn genom blodiga sekel, försvaret mot fribytare på Östersjön.</p> <p>I den breda djupa åmynningen befinner sig hamnen, en naturlig, ypperlig sådan, östra Skånes enda goda hamn. Små och stora lastångare, en lång rad moderna lyftkranar tecknar konturerna av en ansenlig skeppsfart. Här lastas plank, svart granit, mjöl, spannmål, ytong, stenkol. En vacker bukig skuta tar in last av mjöl; det är Orkney av Skärhamn — enkelt sköna namn som tänder fantasien. Marie Rüsch av Hamburg lastar ur; gripskopan gräver därnere i skrovet, tar munnen full av svarta kol, det rasslar mellan tänderna. Kranarmen svänger.</p> <p>Bortom hamnbyggnaderna ser jag kyrkans tunga torn. Det markerar medeltidsstaden, som låg där inom vallgrav och murar. En rörlig, stormig historia på det gamla Danmarks tusenåriga front mor grannen i norr ger rymden över den idyll som nu är Åhus med kullerstensgator och fläderdoft och frodiga tobakslyckor kring kyrkan.</p> <p>Förr i världen kunde man färdas på Helgeå ända upp till Kristianstad. Men år 1775 inträffade en händelse som i ett enda slag för ändrade det hela: Helgeå bröt sig en ny fåra till Östersjön. Den gamla strandvallen, ett minne av stenålderns hav, blev genomskuren av det strömmande vattnet i en mäktig högflod, och ån grävde sig mellan sanddynerna rätt utåt, till havet. Denna naturkatastrof sänkte vattenytan i det nedre loppet två tredjedels meter. Det betydde att den gamla åmynningen, den viktiga hamnen vid Åhus, inte längre var någon åmynning. Vattenvägen upp till Kristianstad var bruten. En visserligen anspråkslös sjöfart med mindre båtar och med pråmar, som varpades upp, hade ända till 1775 haft sin ändpunkt vid Långebro under stadens vallar. En sådan vattentrafik var ännu på 1700-talet av stort värde. Det plötsliga avbrottet blev kännbart, och nu vidtog ett arbete som resulterade i en av Sveriges äldsta kanalanläggningar: från ett lämpligt ställe i ån grävde man en ränna på ett par kilometer till en punkt, där den gamla mynningsarmen alltjämt höll vatten och gav fri väg till Åhus och havet. Denna kanal, kallad Graften, är nu sedan länge ur bruk, halvt igenslammad, nästan glömd.</p> <p>1775 års plötsliga naturförändring var en omskapelse av ett stort stycke land och vatten. Strax innanför det breda dynbältet och den gamla strandvallen — där nu landsvägen går fram — hade funnits ett par stora grunda sjöar, Egeside sjö och Yngsjön, uppdämda just av dessa strandbildningar. När nu ån bröt igenom och vattenståndet sänktes, blev detta liktydigt med en förvandling av de båda sjöarna till kärrängar och träsk; de kallas på generalstabskartan F. d. Egeside sjö och Yngsjösjön — det sista säkert en tråkig kartografkonstruktion.</p> <p>Den nya åmynningen är ett sandrike, men sanden är gömd under gräs och skog. Under träden ser man rader av branta kullar; det är sovande dyner. Och så, med ens, ligger stranden svidande vit mot en blå halvcirkel. Ren, stor, enkel är denna strand. En fiskebåt med ankare i sanden, uppdragen så högt att bränningen inte når upp. En torkställning med fladdrande nät. Och för övrigt Östersjön i en grann bukt — Hanöbukten ända ner mot Stenshuvud. Det är fin, mjuk sand, en plage som vore värd miljoner vid ett varmare vatten men vetter mot ett kallt hav, där västanvinden, sommarvinden från land blåser ut det solvärmda ytvattnet, så att djupens kalla flöden väller in.</p> <p>Stranden vid åmynningen är nästan jungfrulig. Några sommarstugor, som ser ut att vara hopspikade av lådbräder, fattiga försök av folket i Nifelhem att fånga den sol som gömmer sitt ansikte, några bilar bland strandråg och sandstarr i en rivande blåst — det kan inte slå sönder renheten, kärvheten över denna kust som i alla himmelens väder mår ganska gott och trivs med sin ensamhet.</p> <p>Från strandvallen med landsvägen ser man in över vasshavet. Långt därborta gömmer sig Graften. Det roade mig att söka upp denna vattenväg som gjorde tjänst ännu vid mitten av 1800-talet. Från Yngsjö by följde jag en liten väg intill resterna av Yngsjön. Efter en kilometers promenad nådde jag den punkt där Helgeå i gamla tider måste ha löpt ut ur sjön. Nu fanns här ingen å; det forna loppet var markerat av en svag sänka fylld av allehanda kärrväxter, vass och vide.</p> <p>Ytterligare ett kort stycke, och vid sidan av vägen öppnar sig kanalen sådan den nu är, halvt igenvuxen av grodblad, vita näckrosor, pilblad, vass och jättegröe. Det är en vattenidyll, där trollsländorna blixtrar och frasar i stillheten och Dolomedes, den stora vattenspindeln, kan jaga i fred över mattan av andmat. Betydliga jordbankar utmed kanalen, nu övervuxna med lövskog, vittnar om det myckna arbete som på sin tid har nedlagts här. Vattnet flyter sakta i den övergivna Graften men ger trots allt några levande droppar åt den gamla mynningsarmen.</p> <p>Hur många svenskar har klart för sig att de tre nedersta milen av Helgeås lopp med Araslövsjön, Hammarsjön, Egeside sjö och Yngsjön ger plats i landskapet, fristad och liv åt ett stycke natur utan fulltonig motsvarighet i hela detta land?</p> <div class="row mt-3"> <div class="col-sm mt-3 mt-md-0"> <figure> <picture> <source class="responsive-img-srcset" media="(max-width: 480px)" srcset="/multi-language-al-folio/assets/img/140-10-wtrpxl-480.webp"/> <source class="responsive-img-srcset" media="(max-width: 800px)" srcset="/multi-language-al-folio/assets/img/140-10-wtrpxl-800.webp"/> <source class="responsive-img-srcset" media="(max-width: 1400px)" srcset="/multi-language-al-folio/assets/img/140-10-wtrpxl-1400.webp"/> <img src="/multi-language-al-folio/assets/img/140-10-wtrpxl.jpg" class="img-fluid rounded z-depth-1" width="auto" height="auto" onerror="this.onerror=null; $('.responsive-img-srcset').remove();"/> </picture> </figure> </div> </div> <div class="caption"> Hammarsjön, Kristianstads vattenrike: stilla höstdag vid Ekenabben. </div> <div class="row mt-3"> <div class="col-sm mt-3 mt-md-0"> <figure> <picture> <source class="responsive-img-srcset" media="(max-width: 480px)" srcset="/multi-language-al-folio/assets/img/141-10-wtrpxl-480.webp"/> <source class="responsive-img-srcset" media="(max-width: 800px)" srcset="/multi-language-al-folio/assets/img/141-10-wtrpxl-800.webp"/> <source class="responsive-img-srcset" media="(max-width: 1400px)" srcset="/multi-language-al-folio/assets/img/141-10-wtrpxl-1400.webp"/> <img src="/multi-language-al-folio/assets/img/141-10-wtrpxl.jpg" class="img-fluid rounded z-depth-1" width="auto" height="auto" onerror="this.onerror=null; $('.responsive-img-srcset').remove();"/> </picture> </figure> </div> </div> <div class="caption"> Hammarsjön, Kristianstads vattenrike: dimma över Åsums ängar. </div> <p>Det är en storhet över detta vattenrike som låter frihet spela i själen. Man tänker på ödevidder i norr, gräsiga myrar, videland med ingen annan gräns än en blå fjällkontur. Men detta är Sydsverige, en flack, milsvid dalbotten i ängens och madens, vassens och sävens frodiga grönskefärger. Bortom detta lågland löper en blå bergkontur; det är Linderödsåsen. En fiskgjuse seglar in i perspektivet. En kärrhök, en mörk ungfågel, är uppe och vaggar över vassarna.</p> <p>Jag måste tänka, när jag ser detta: hur märkvärdigt snäv, begränsad av tradition, fördomar, litterära skrankor är inte, trots allt, vår uppfattning av det sköna under bar himmel. Här har vi i Sydsverige, mitt i ett modernt kulturlandskap en hel värld av fri natur med en fägring i stort ända till himmelens rand och en skönhet som är gränslös också inåt, också på djupet, in i de finaste detaljer. Vi susar förbi på våra vägar och ser just ingenting.</p> <p>Vad vi i dag kallar Kristianstadsslätten måste, relativt sett, ha spelat en större roll i äldre tid än nu; det breda, flacka dalföret kring Helgeå måste ha ägt tillgångar som inte längre är att räkna med. Detta betygas av en dramatisk historia med täta vapenskiften, knutna till trakten, dess vägar och fasta försvarspunkter. Här låg i sumpig terräng strax ovanför det nuvarande Kristianstad ett betydande fäste, Lillöhus, vars murar trotsade Gustav II Adolfs stormtrupper; de bröts ner först på Karl X Gustavs tid, sedan Skåne blivit svenskt och landsändan förlorat sin strategiska betydelse. I liknande flack, sidlänt terräng låg det äldsta Vittskövle, ett enkelt, tungt stenhus, troligen av samma typ som Glimmingehus, vidare medeltidens Åhus, den viktiga hamnen, och det äldsta stenhuset vid Ljungby, nutidens Trolle-Ljungby. Mitt i ett urgammalt vägstråk mot Värend, mot Göta- och Svealand fanns redan i hednisk tid en handelsort, Vä (Vi) som under medeltiden var en köpstad men nu är en vanlig kyrkby. Mariakyrkan i Vä, premonstratensernas forna helgedom, en av de förnämsta i Skåne, vittnar om försvunnen glans och makt. I Vä fanns också ett kapell, helgat åt S:ta Gertrud, de vägfarandes skyddshelgon. Att Danmarks store konung Kristian IV just vid Helgeå grundade den stad som bär hans namn och som blev arvtagare till det uråldriga Vä, är till sist också ett insegel på landsändans vikt och betydelse.</p> <p>Allting säger oss att det danska Skåne i nordost hade en av sina bästa och rikaste bygder. Vi kan säkert räkna med att detta hänger ihop med traktens huvuddrag i gammal tid, de stora foderrika maderna och kärrängarna. Ännu i mitten av 1700-talet skriver Linné: “Landet emillan Christianstad och Åhus norr om floden, var det härligaste, och bestod av de största åkerfält som ändades med synen, varemellan präktiga ängar under tiden lyste.”</p> <p>Men de präktiga vattenrika ängarna, den förnämsta tillgången, har kring Helgeå lika väl som på andra håll i vårt land förvandlats till en stor besvärlighet. Också här gör man allt för att bekämpa vattnet, tränga undan det både på bredden, från de stora ytorna, och på djupet, genom dikning. Det mesta av slätten är nu en modern jordbrukstrakt som på ett märkligt sätt bryter av mot vatten och kärr. Just bryter av det är en motsättning i landskapet i stället för en mjuk enhet som förr.</p> <p>Men vid Helgeå klarnar ännu bilden av det vattenlandskap som var den senare forntidens och medeltidens stora rikedom. Södra delen av detta lågland tillhör Vittskövle. Den borg som stod färdig 1557 har något av renässansens festliga linjespel, men huvudkaraktären är ännu den tunga försvarsborgens, och de vida ägorna med vatten, kärr och gröna ängar bevarar en återstod av uråldrig bygd. En härlig park sluter sig kring vallgrav och borg, men för att återkalla bilden av det forna får man i tanken utplåna denna park; inga prydnadsträd skymde femtonhundratalets, Braheättens stolta hus, som i stället måste ha varit synligt på milslångt håll över kärr och sjö. Det är den kärva feodala bild som ännu kan anas vid Glimmingehus.</p> <p>Utemot Helgeå, i kanten av ett stort träskområde — rester av den forna Egeside sjö ligger en liten gård med samma namn. De sista två stavelserna i namnet, <em>side</em>, säger just det rätta om gårdens förbindelse med sida marker, sidvallsäng. Namnet Ängagården på en granngård i söder talar också om det forna ängsriket. Man vet att Egeside var den äldsta godsbildningen här, en föregångare till Vittskövle.</p> <p>Allt detta är tillräckligt att dra upp konturerna kring en ålderdomlig hushållning i boskapsskötselns tecken. Ett minneslandskap tar form; det ger djup och perspektiv åt dagens verklighet. Att det just vid Egeside, det äldsta Vittskövle, tonar fram så vackert och mjukt, det är en huldhet av gamla gudar, som beskyddade markens växt och äring.</p> <p>Där vägen från Vittskövle korsar Helgeå, har man åt norr de öppna fälten, åt söder en träskhorisont i vilken vattnet försvinner mellan kaveldun och ofantliga bladvassar. Över fälten skrider de röda traktorerna, över träsket svävar en kärrhök. Det är nutiden, åkerkulturen, som här möter forntiden, vattenriket; dagens bilist vill ogärna tro att detta träsk, dessa sumpiga ängar var ett önskeland inte bara för kärrhökar och rördrommar utan också för människor. Förbi Egeside, i nutiden bara en utgård till det stora Vittskövle, går en markväg utåt träsket. En liten träbro leder vägen över en bäck som flyter i sakta mak mellan fräken och svärdsliljor. Därute bortom bäcken, mitt i vattenriket lyfter sig en grön jordhöjd med några stora ekar som beskuggar gräset. I själva markytan tycker man sig se ojämnheter, insänkningar av ovanligt slag, som kanhända markerar hopsjunkna byggnadsrester; man vill föreställa sig att medeltidens enkla, tunga stenhus, troligen av samma typ som Åhus, låg härute på kullen med de öppna kärren omkring sig — på den tiden ett ypperligt försvarsläge.</p> <p>Just i anslutning till denna medeltidssituation för ett fast hus, en stormansboning, fann jag en liten återstod av de präktiga ängar som en gång fröjdade Linné. Det var jämna, behagliga ytor, en naturlig gräsvall med en rikedom av ängskavle och andra gräs — alls ingen kärv starräng. Det syntes vid första ögonkastet att dessa ängar verkligen nu som förr brukas med slåtter: i kanterna mot bladvassen såg jag den skarpa gräns som åstadkommes just genom liens arbete; vassen tål inte upprepad slåtter utan dör ut där lien har gått fram ett antal år i följd.</p> <p>Linné har i Skåneresan givit oss en god bild av Kristianstad på 1700-talet. Han skriver: “Floden, Helgeå, går jämte staden och med sitt vatten kringränner densamma. Ett sidlänt fält av en halv mils bredd omgiver staden, vilket om höst och vinter överflödar av vattnet, att staden då ser ut, som låge han uti en sjö, men om sommartiden är detta en grön och täck betesmark.”</p> <p>Norr om Kristianstad, strax utom stadens forna tull öppnar sig idag som på 1700-talet de släta ängarna i vattenbrynet. Och där finns minnen av den urgamla försvarslinje som hörde ihop med rinnande öppet vatten, träsk och dy: väster om Helgeå ungefär mitt för Kristianstad låg Härlövs borg, nu en grön ruinkulle, och långt ute i sanklandet på en träskaktig ö det en gång så viktiga Lillöhus, där den gråstensmurade jordvåningen står kvar med smala skottspringor i murrundeln.</p> <p>Perspektivet från Lillö är gammal tid och ny. Strax i norr ligger Araslövsjön, en träsksjö, en fågelsjö, ett fint och ålderdomligt ut tryck för den natur som i själva sitt väsen förenar vatten och land. Åt söder och sydost har man idel saftrika ängar, där svart- och vitbrokiga högförädlade kreatur betar det ymniga gräset. Starkströmsledningar kliver med lunkentussteg över detta ängsland, och fabriker, ett vattentorn, höga silos lyfter sig i stadens silhuett. Där avtecknar sig också en ädelt formad tornspira; den tillhör Trefaldighetskyrkan, Kristian IV:s sköna kyrkobyggnad.</p> <p>Nu begagnas ängarna nästan överallt till bete, men en äldre man som jag träffade vid bron till Lillö kunde berätta om de väldiga höskördar man tog härute ännu i hans ungdom; från ön “prammades” höet över till fastlandet. Vattenståndet var åtskilligt högre än nu; i vårfloden stod allt ängsland under vatten. Det var dessa översvämningar som gjorde gräsväxten så rik — den saken betonade han både först och sist.</p> <p>En muddring i flodfåran genom Araslövsjön och förbi Kristianstad har i någon mån sänkt vattenståndet, förkortat högvattentiderna och gjort det möjligt att lägga en del jord under plogen. Men den forna ängen visar sig, torrlagd och genomplöjd, i en ganska ledsam för vandlingsform: flygsand och just ingenting annat. Man har avstått från vattnets, översvämningarnas goda verkan och får vackert lita till konstgödsel, rikligt med konstgödsel — medan den lätta sandjorden blåser bort. Går det oss i längden lika bra som i det gamla förbundets tid?</p> <p>Men allt detta är obetydliga ingrepp och tvivelaktiga ansatser. Det stora vattenlandskapet finns kvar. Dess centrum är Hammarsjön med blöta fågelrika kärrmarker, mäktiga bladvassar och mitt i det hela en vidlyftig arkipelag av mörkgröna sävholmar och öppet vatten, där svanarna lyser. Jag vet inte vilken årstid man helst skall välja för att riktigt anamma denna breda, behagliga landskapsbild. Det berömda fågellivet lockade oss dit en dag i maj.</p> <p>Det led mot kvällen, den ljusfyllda majkvällen, dubbelt förklarad i denna öppenhet, där väldiga fjolårsvassar är en guldgrund som återkastar ljuset. Vädret var ljumt och stilla. Vid Norra Åsums kyrka gick vi ner mot Hammarsjön. Bakom oss hade vi bygden i dessa slättsocknar, Norra Åsum och Vä, ålderdomlig och modern på samma gång, sluten i sig själv men ändå lättillgänglig på ett helt annat sätt än de kärva sveabygderna. Det är ett sydligt och vänligt klimat också i själen här under Skånes himmel.</p> <p>Vi stod vid själva gränsen mellan land och vatten, den gräns som här vid Hammarsjön är en bred zon med allsköns härlighet för sumpfåglar och naturvetare. Det bor sothöns och änder i denna labyrint; vi såg dem inte, men vi hörde dem där de plaskade och väsnades — levde sin dag i det fördolda. Och var det inte en vattenrall som grymtade, en rörhöna som lockade djupast i de gröna skuggorna där gyttjan är förrädisk, bottenlös och där ingen kan simma, ingen kan gå — utom just rörhönan och vattenrallen, som springer med långa steg på gyttjebädden, på andmatens gröna matta, ja nästan på vattnet.</p> <p>Nej, ingen annan tar sig fram i träsket — säkert ingen räv, kanske inte ens minken, som tycker illa om att plumsa i gyttjan. Och en tungfotad människa kommer aldrig därin.</p> <p>Men vi människor har andra möjligheter att komma åt naturen, att döda och riva sönder, skapa om det hela till vår egen nytta. Vi kan dika ut och torrlägga, valla in träskbottnarna och pumpa ut vattnet, “reglera” hög- och lågvatten mot naturens ordning. Så har vi gjort i Hornborgasjön, där resultatet blev ett halvgjort arbete, ett fuskverk till skada för alla parter växter, djur och människor. Så gör vi nu i Tåkern, den berömda fågelsjön, vars ängar och mader skall berövas de livgivande högvattnen, dessa översvämningar som gav must åt marken, näring åt fågellivet. Så gör vi överallt, där vi bara kommer åt. Överallt utom just här, i träskriket kring Helgeå. Varför detta undantag?</p> <p>Jo, här vid Helgeå härskar en starkare. Det är havet. Låglandet kring Hammarsjön ligger nästan i nivå med Östersjön, ett par fattiga decimeter ovanför högvattenlinjen. Det förbjuder i det längsta en utdikning. En invallning av jättemått kunde tänkas; då finge man bygga vallar kring Helgeå hela vägen förbi Kristianstad och ut till mynningen, vidare ett väldigt system av diken, gravar, kanaler och ett lika vidlyftigt system av pumpstationer för att bli av med det besvärliga vattnet. Åtskilliga lantbruksingenjörer har nog tittat snett på Hammarsjön. Men till lycka för en “onyttig” natur — träskvatten, där ingen motorbåt kan föras fram, skridfän i sumpen, mygg och svalor, vattendjungelns blommande härlighet, som ingen ser och ingen bryr sig om, ängarnas brushanar, vipor, rödspovar — till lycka för allt detta: det kostar för mycket pengar att göra ände på det.</p> <p>En alridå skilde oss från åker och äng. Där i allövet, genomsilat av kvällssolen, sjöng en näktergal, en mästersångare; skickligheten varierar starkt. Enkelbeckasinerna strimmade rymden, tre, fyra, fem, i alla väderstreck — snett uppåt på spelande vingar, nedåt i brant flykt; då bävade den underliga bröllopstonen över vassar och videsnår och spirande kaveldun. Sävsångaren var redan flitig med sitt enkla positiv, likaså rörsångaren. Storspoven visslade på avstånd, över gränslandet mellan bygd och sjö. Skrattmåsarna jagade dagsländor. En lärkfalk seglade ut. Kanske var det sländorna som lockade också honom, kanske tordyvlarna. Det var enkelt och festligt på samma gång. En majkväll, medan solen sjönk.</p> <p>Mitt emot Norra Åsum och Vä, på Hammarsjöns östra sida ligger Viby ängar. Nästa morgon, den 8 maj, var jag där i god tid, när östersolen lade ett varmt sken över landskapet framför mig. Det var i fågelspelets högsta tid, innan vattnet hade sjunkit undan och kreaturen börjat sin betesgång.</p> <p>Från byn i kanten av den vida, välodlade slätten gick jag ut åt sjösidan. Redan på markvägen över de yttersta åkrarna hade jag ängens fåglar omkring mig — tofsvipor som kastade sig än på den ena vingen, än på den andra, så att det summade och brummade i luften, en gulärla som fladdrade upp ur diket, lika guldgul som kabblekorna, och en storspov som seglade mot vinden, medan hans klara drillar liksom rullade eller porlade ut över ängslandet.</p> <p>Plötsligt kom ett nytt fågelläte, skarpare, mer vittljudande än de andras. Där var den som ropade — en stor, smäcker vadarfågel, tämligen mörk till färgen, med vita band över vingarna. Han kom flygande rätt emot mig, tydligen upprörd, och ropade ut sin ängslan med ett gällt, bävande tonfall, som kunde beveka ett hårdare hjärta än mitt.</p> <p>Intet tivel — detta var rödspoven, ängarnas märkvärdigaste fågel, en stor sällsynthet i Sverige, en ny bekantskap för mig.</p> <p>Jag tog en omväg för att visa min goda vilja att inte störa men höll ändå ett öga på fågeln. Han lugnade sig snart, gjorde en sista sväng och fällde på ängen. Nu kunde jag se att näbben var rak eller snarare svagt uppåtböjd alltså helt olik storspovens, som är böjd nedåt i en stark båge. Jag kunde också se att fågeln gör skäl för sitt namn, rödspoven: bröstet och halsen lyste vackert kopparröda. Hanen har klarare färger än honan; detta var säkert en hane, men det hindrade inte att han kunde ha ägg att ruva eller späda ungar att bevaka. Hos rödspoven och många andra vadarfåglar ruvar också hanen, till och med flitigare än honan.</p> <p>Rödspoven gick omkring och borrade flitigt med den långa näbben i marken; han tycktes hitta rätt mycket smått och gott. Men ibland såg jag honom öppna näbben och ge ifrån sig dämpade varningsläten. Han var ännu en liten smula misstänksam. Då jag sedan gick vidare, flög han tyst tillbaka till den plats bland jordvide och kabblekor, där hans hemlighet fanns gömd.</p> <p>Saftigt, livligt grön låg ängen utbredd ända till den låga horisonten av blått vatten och avlägsen slättbygd. Den mjuka majvinden bar till mig nya och åter nya stämmor. Genom sorlet av vipor och spovar tonade enkelbeckasinens spel som ett stråkdrag genom rymden av en osynlig spelman eller en skälvande gnäggning av någon mystisk flygande get eller häst. Hors-(häst-)göken är ju också ett namn på fågeln, himmelsgeten ett annat.</p> <p>I nästa minut spelade rödbenan upp. Den livliga, snabba vadarfågeln tillhör mest havsstränderna; det var nästan en överraskning att möta den här. Men det klara ropet var inte att förväxla med någon annans. Tu, tu, tu, tu — klang det vitt och brett över ängen. Högt till väders flög rödbenan på snabbt fladdrande vingar, fortsatte i glidflykt mot vinden och jublade i full hänryckning — plui, plui, plui, plui!</p> <p>Bekymmer fanns också mitt i vårens fröjd. Viporna anföll i vinande flygkast en kråka, som rodde undan med tunga vingar. Hon bar ett mörkt föremål i näbben — det var inte något ägg, så mycket kunde jag se. Säkert var det en vipunge. Ett fräckt barnarov hade förövats. Viporna gjorde nya våldsamma utfall, kråkan vinglade till och tappade munsbiten men gjorde kvickt en lov neråt och högg den i fallet — vem hade trott henne om ett sådant konststycke!</p> <p>Ju längre ut jag kom, desto blötare blev ängen. Kabblekorna blommade i tusental. Över den oändliga mattan i guld och grönt och vattenglitter ljöd en egendomlig svag musik som av små ringklockor. Det var ängens minsta vadarfåglar kärrsnäpporna, som trådde sin bröllopsflykt, och deras surrande locktoner dry, dry, dry svällde ut till långa, litet oklara drillar eller ringningar, medan de sänkte sig mot ängen, seglande på utspända, orörliga vingar.</p> <p>En liten bäck med klart vatten sökte sig mellan tuvorna ut genom ängen. Där invid bäckfåran lyste redan på långt avstånd några vita och rödbruna färgfläckar. Jag tog dem först för blommor, men plötsligt såg jag dem röra sig om varandra, kastas opp i luften och så, lika plötsligt, bli stilla igen som blommor på ängen.</p> <p>Brushanar — vilken lycklig händelse !</p> <p>Mitt framför mig hade jag något av det märkvärdigaste i hela den svenska våren, brushanarnas lek.</p> <p>Brushanen är något alldeles för sig i vår fågelvärld. Andra fåglar, hela den brokiga skaran, sjunger, ropar och visslar. Brushanen ensam är tyst. Men naturen har givit honom andra förmåner, en praktfull bröllopsdräkt av svajiga fjädrar och gåvan att röra sig i en danslek på ängen, ett spel, som hör till det sällsammaste och vackraste man kan få se. Det är hanarna, som bär den granna bröllopsdräkten, och det är de som spelar. Honorna är klädda i en enkel gråbrun fjäderdräkt, som passar dem bäst, när de ruvar sina ägg i gräset; alltför granna fjädrar skulle lätt kunna förråda dem för räven och vesslan, som stryker omkring överallt, och höken, som flyger på spaning över markerna.</p> <p>Ett par hundra meter skilde mig ännu från spelplatsen. Nu gällde det att gå försiktigt fram. Att gömma sig och försöka krypa närmare var omöjligt; ängen var öppen och slät utan minsta skydd ända fram till bäcken. Det enda möjliga var att gå fram helt sakta och till synes likgiltigt, men inte rakt mot målet utan i sicksack. På det sättet kom jag småningom allt närmare och hade till sist knappt trettio meter till de märkvärdiga fåglarna. De stannade kvar helt lugnt, fast det såg vådligt ut ett tag, när jag råkade skrämma opp ett par rödbenor, som slog larm och klippte iväg på vitlysande vingar rätt över spelplatsen.</p> <p>Jag satte mig på en tuva och riktade kikaren mot brushanarna. Det var sex stycken. Sannerligen, de såg ut som blommor också nu på närmare håll — stora underliga liljor eller orkidéer med ett par uppstående kronblad och en stor buktig underläpp. Men mitt i varje blomansikte fanns ett par ögon och en spetsig näbb. De uppåtriktade kronbladen och den buktiga läppen var utstående fjädrar, ett par stora nacktofsar och en yvig bröstkrage. Dessa egendomliga prydnadsfjädrar växer ut på våren under den långa resan från Sydafrika, där brushanarna vistas om vintern. När speltiden är över, faller prydnadsfjädrarna av, och på höstfärden mot söder ser hanarna lika enkla och oansenliga ut som honorna; det enda som då skiljer dem åt är att honorna är mindre till växten.</p> <p>Två av de sex brushanarna framför mig hade bländvit krage, men så här på närmare håll kunde jag se, att de ändå inte var lika — den ena hade några små stänk av svarta fjädrar i det vita. Nummer tre bar en utmärkt vacker ljus bröstkrage, fint strimmad av gult eller snarare guldbrunt. Den fjärdes krage var också ljus men vattrad i gråblått. Nacktofsarna var något mörkare än kragen. Nummer fem var helt och hållet kastanjebrun, nummer sex mörkbrun med nästan kolsvarta nacktofsar. Andra har blanksvart, rostgul, svartblå eller grönsvart bröstkrage och nacktofsar i en annan eller samma färg. Färgerna växlar i oändlighet, det finns inte två brushanar som är fullkomligt lika varandra. Redan detta är något enastående i hela vår fågelvärld.</p> <p>Helt plötsligt lyfte alla brushanarna utan ett ljud och flög bort i samlad flock. Jag visste att det inte var jag som hade skrämt bort dem. Jag visste också att spelplatsen brukar vara ett alldeles bestämt litet område, dit fåglarna alltid återvänder efter sina utflykter. Där för satt jag lugnt kvar och inväntade deras återkomst.</p> <p>Efter en kvart kom mycket riktigt två av fåglarna tillbaka och slog ner på precis samma punkter, där jag förut hade sett dem. Det var de två brunkragade.</p> <p>Det blir en stunds vila och omsorgsfull toalett; den yviga kragen fordrar noggrann vård. Men gång på gång avbrytes putsningen av häftigt vingfladder, ibland så kraftigt att fågeln far rätt upp i luften. Så lyfter den ene, flyger bort över ängen och kommer snart tillbaka i sällskap med de fyra andra. Speltruppen är fulltalig igen.</p> <p>De sex prunkande granna fåglarna står stilla ett ögonblick, men nästa sekund, på en gång, spänner de ut sina bröstkragar och reser upp nacktofsarna. Alla löper hit och dit och hugger med näbben i tomma luften liksom mot inbillade motståndare, tills plötsligt två av dem rusar emot varandra. Det blir fäktning näbb mot näbb och våld samt vingfladder, de båda kämparna far upp i luften, alltjämt fäktande. På några få sekunder är striden över, och i nästa ögonblick inträffar en fullkomlig förändring — hela skaran stelnar till, somliga liggande nertryckta i gräset, andra stående med framåtböjt huvud.</p> <p>Förr tänkte man sig denna fäktning som en strid på fullt allvar om honorna. Men så är det alls inte. Skickliga fågelforskare har lagt märke till att det är honorna som träffar sitt val vid spelplatsen och detta helt oberoende av striderna. Själv såg jag inga honor; de låg antagligen redan på ägg, väl gömda i ängens tuvor. Brushanarnas fäktning näbb mot näbb är ett oskyldigt nappatag, det upptäcker man snart. Varje sådant litet slagsmål varar bara några korta ögonblick, och ytterst sällan händer det att en kämpe lider skada. Blir någon sårad, så sker det i rent misshugg. Huvudsaken är inte striderna utan skenfäktningen och dansen med dess sirliga turer.</p> <p>Minut efter minut går, medan de små aktörerna dröjer orörliga, liksom trollbundna. Jag räknar till tio fullkomligt stilla minuter. Då går till sist en skälvning genom skaran, några skakar på sig, flaxar med vingarna och så är den tysta leken igång igen för att på nytt förbytas i orörlig stillhet. Återigen har jag de underliga blommorna framför mig, blickstilla i det gröna gräset. Det hela är som ett häxeri, där ett osynligt trollspö plötsligt väcker ängens blommor till dans och lika plötsligt försänker dem i sömn. Allt sker under fullkomlig tystnad, det är ett skådespel utan ljud, ett drömspel på vårens mark. Man sitter själv som förtrollad, medan dagens timmar går och solen sakta skrider över ängen.</p> <p>Småningom kom jag bättre underfund med den noggranna ordning som råder i leken. Det förhöll sig inte bara så att lekplatsen var ett visst bestämt område på ängen, som brushanarna hade valt ut en gång för alla. Två i laget tjänstgjorde också som ett slags vakter eller värdar på stället. Det var de två brunkragade, och de hade rent av sina bestämda platser. Ibland hände det att alla brushanarna flög bort för en stund. Vid sådana tillfällen var det alltid de båda brunkragade som kom först tillbaka, ofta långt före de andra. De väntade troget på sina medspelare, var på sin post, den ljusare till höger, den mörkare till vänster vid ett par stora stånd av kabbleka. När leken sedan kom igång, löpte de visserligen hit och dit, flaxade och fäktade som de andra, men efter varje tur i dansen återvände de troget till sina platser, där gräset var alldeles nertrampat. Andra fågelvänner har gjort liknande iakttagelser, på alla riktiga spelplatser brukar det liksom här vara två brushanar som står för värdskapet eller uppsikten</p> <p>Jag nämnde nyss att de två “värdarna” hade mörka kragar. Så är det också på andra ställen; man ser sällan eller aldrig någon vitkragad fågel tjänstgöra som värd. Detta kan inte bero på en slump; det måste vara så att mörkfärgade brushanar särskilt utväljes för denna syssla. Orsaken är inte svår att förstå. Värdarna vistas ständigt på spelplatsen, kanske två eller tre gånger så lång tid som de övriga fåglarna. Då måste det vara en fördel med den mörka fjäder dräkten, som inte lyser på långt håll och lockar rovfåglar och andra fiender dit.</p> <p>I flera timmar satt jag där på min tuva och gav akt på det underliga spelet. Vädret var fortfarande behagligt, himlen i det närmaste klar, vinden en jämn, fyllig västan. Brushanarna tog ingen notis om mig, och alla de andra fåglarna, som hade ropat så ängsligt i början, tycktes ha glömt mig nu när jag satt stilla. Det var tydligt att flera par rödspovar bodde härute i det våtaste ängslandet. Stundtals kunde jag se fem, sex stycken på en gång jaga varandra i vida kretsar under fullt spel. Det var en storartad syn och en härlig musik under majhimlen. Stämman är klar, en smula skarp — inte så rullande mjuk som storspovens. Spelet består av korta rop, upprepade långa serier, än enstaviga, än två-, tre- eller flerstaviga med växlande takt och tonvikt.</p> <p>När jag lämnade ängarna på kvällen, hade solen gått ner. Brushanarnas lek var slut för dagen. Spovar och vipor hade lugnat sig. Men enkelbeckasinerna fyllde hela den vårblå rymden med sitt dallrande spel, och en väldig flock av starar manövrerade över de stora vassarna på andra sidan vattnet. Det var säkert tusen fåglar, som hade samlat sig från hela trakten nu till kvällen för att tillbringa natten sovande i bladvassens täta skog. Stararna älskar stort sällskap, på högsommaren och hösten finner man dem samlade i ofantliga skaror. Men ganska märkvärdigt är det, att de övernattar på detta sätt också under häckningstiden, när det finns späda ungar i alla bon. Den tusenhövdade flocken uppvisade en fantastisk flygkonst, en samordning i varje manöver, som var fullkomlig. Då flocken svängde av och an över vassen, vände alla fåglarna blixtlikt, i samma bråkdel av en sekund. Med ett brus som av en plötslig stormil svepte härskaran ner över vassen, susade uppåt igen och stod några ögonblick stilla som en stor svart fläck på himmelen. Den som inte vet vad det är kan tro sig se ett järtecken i skyn. I nästa sekund var tecknet borta, utplånat, osynligt, då de tusen fåglarna i en vändning återkastade ljuset. Återigen ett brus, ännu mäktigare än nyss, nästan skrämmande i den lugna, klara kvällen, och hela den stora flocken var upp slukad av vasshavet.</p> <p>Tre månader har gått. Där riksvägen från Malmö svänger in mot Kristianstad, blänker och gnistrar motorsverige i lackröd prakt kring de stora bensinfirmornas servicestationer. Men så glider vi ut på bron över Helgeå, och med ens har vi vattenriket omkring oss. Det kom mer i mjuka svep över Hammarsjön, och det följer ån intill denna stad som alltjämt är en vattenstad innanför öppna vallgravar. Det rätta är att lämna bilen, så snart man har kommit över bron, och följa ån uppåt.</p> <p>Stranden är mjuk, naturlig. De stora örterna vid åbrädden har nått sin fulla rikedom. Nu står vattenskräppan jättelik, fackelrosen blossar, näckrosorna lyser på det glidande vattnet. Där växtligheten gör halt mot vattnet, i själva djungelbrynet lyser åmögonen, de jättevuxna ranunklerna, i sådan mängd och rikedom att jag aldrig har sett maken, inte ens i Tåkerns rikaste träskvikar. Och nu blommar den mäktiga Senecio palustris, den gulblommiga, meterhöga kärrnockan, som är en sällsynthet längre uppåt landet. Ingen punkt, ingen del i landskapet är så lyckligt lottad som denna lilla värld i mjuk övergång mellan land och öppet vatten. Den pressas inte, sönderbråkas och omformas inte under odlarens hand som fastmarken. Den härjas aldrig av hård vind och omilda vågor, ty vassen, på en gång ståndaktig och eftergiven, är ett vindskydd av fullkomlig konstruktion. Sommartorkan är aldrig någon fara; man står ju i vatten samt och synnerligen. Frodigheten är makalös: svärdsliljorna och de vita näckrosorna är väl de största blommor vi har i svensk natur. En försommardag, när dessa vattenliljor står i sitt flor, på en gång värdiga och lediga som kungligheten själv, och de stora djupblå sländorna fladdrar över guld och gröna skuggor, då upplever man tropikernas prakt under nordens himmel — utan det hot till livet som i södern gömmer sig i sump och skugga.</p> <p>Nu är det sen augusti på gränsen till höst, drivande sydvästlig blåst, oro i molnen, ljusflöden som plötsligt väller ner över ett ängsrike, ofantligt, milsvitt. Ingen stad i Sverige har ett sådant perspektiv som Kristianstad. Grannare utsikter kanske, men ingenting av detta, som är den gröna grunden, växtgrunden, bakgrunden också i tiden — breda, bördiga bottnar som blev vassar, mader, slåtter- och betesmarker av väldiga mått.</p> <p>Men just i denna sensommarkväll över ängarna, i denna övergivenhet tätt invid staden känner jag återigen det underliga avbrott, den omkastning i hela vårt förhållande till strand och vatten som inleder ett nytt kapitel. Övergivet — det är ordet här. Nutiden har övergivit stranden, vattnet, vattenvägarna. Den vill färdas till lands rent av över vattnet, på hjuldon över åar och älvar, helst också över havet, över de sund mellan länder och stränder — Öresund, Kalmar sund — som fordom var storvägar.</p>]]></content><author><name></name></author><category term="Den svenska södern"/><category term="Skåne"/><summary type="html"><![CDATA[Det ligger en ålsump uppdragen på kajen vid Åhus. De små böljor som kluckar mot kajen är Helgeå, färdig att förenas med Östersjön. Ålsumpen är en bra sittplats med förträfflig utsikt. I öster har jag fria horisonten, i söder under solen ett grönt marskland, i norr sand, vit sand i låga revlar. Det sköljer friskt därute, en sprutande, dånande bränning. Men den lille strandpiparen, sandrullingen, som springer — “rullar” — ett stycke på sanden, stannar för att lyssna och rullar igen, han är skapt att höra genom detta brus de finaste ljud, det minsta kraspande därnere under sandens yta av de små skridfän som osynliga rör sig i sina gångar; de passar honom till middag.]]></summary></entry><entry><title type="html">Lövskogskusten</title><link href="https://carljohanrehn.github.io/multi-language-al-folio/blog/2022/l%C3%B6vskogskusten/" rel="alternate" type="text/html" title="Lövskogskusten"/><published>2022-02-18T17:23:56+00:00</published><updated>2022-02-18T17:23:56+00:00</updated><id>https://carljohanrehn.github.io/multi-language-al-folio/blog/2022/l%C3%B6vskogskusten</id><content type="html" xml:base="https://carljohanrehn.github.io/multi-language-al-folio/blog/2022/l%C3%B6vskogskusten/"><![CDATA[<p>Från Brömsebro går gamla landsvägen söderut till Kristianopel genom härlig gammal barrskog med grova träd; den växer över ett stort dynområde, där den fina flygsanden sover under barr och ljung. Över den mörka barrgrönskan skimrar en rymd som är havets: denna rymd som har vattendis i sig och liksom begär att få lägra sig över tång och ävja och låga horisonter.</p> <p>Allt detta kommer med ens där tallarna glesnar. Framför oss ligger Östersjön, starkare, fullare i färg och must än i de nordliga skärgårdarna. Bortom låga revlar spänner en tom horisont. En fiskebåt lyser kritigt blåvit i detta dis, som är ljus i synlig måtto. Ett par strandskator svänger skriande in över stranden, där tången ligger i svarta sjok. Tången har den rätta odören, skönt rutten. Men det är vind över allt detta, en frisk vänstanvind, och på vänstanvinden flyter de stora rödnäbbade skräntärnorna.</p> <p>Tallskogen är plötsligt ersatt av öppna, solbaddade snårmarker med slån, hagtorn, nyponbuskar. De ädla lövträden, ekar och askar, tecknar lövskogskustens mjuka linje. Det är djupt tillfredsställande för en sydsvensk själ. Denna plötsliga övergång, detta milda men starka underverk att komma ur barrmörkret och med ens famnas av ett intensivt ljus, en havets himmel, en sydlig värld är något för Blekinge alldeles eget; Skåne eller västkusten har ingenting liknande.</p> <p>En minut senare kan barrskogen komma emot oss igen. Vi är inne i sval skugga. Nästa utblick, nästa perspektiv är en kärv bygdebild med små gärden omringade av grå odlingsrösen, långa grå murar, hela torg av hopade stenar. Från Kristianopel till Torhamns udde reser man ett par, tre mil mellan stenmurar, som grenar sig kring alla åkrar och ibland sväller ut till samma mått som i norra Blekinge. Med någon möda klättrar jag upp på ett sådant mäktigt krön för att ta en bild. Den unge bonden på gården får se mig, förstår avsikten med denna kraftansträngning och kommer ut på gärdet. Jag får veta att han själv har byggt vidare på fädernas verk; det syns också på alla de nybrutna ljusa stenarna. Jorden är god, säger han, den lönar arbetet.</p> <p>Så kommer vi då ut på Torhamns udde, en revel i jätteformat — block och sten i strängar och hopar, en gång avlastade av landisen, sedan omflyttade och hopskruvade av bränningar och isgång. Mellan dessa grå stenmassor utbreder sig gröna ängsytor och mörka flak av tång och ävja, den rätta grunden för vadarfåglarnas rörliga sällskap. Fonden är den blåa sjön, rymden kring det hela är fåglarnas: rödbenor drillar, tofsvipor kastar, blänker, kvider i denna starka luft. En strandpipare — av den mindre sorten — figurerar på den kortgräsiga ängen, vacklar, släpar sig fram med ena vingen halvt utslagen — låtsas skadad och lemmalytt för att locka oss från äggen. Tre viggpar, en skedandhane, en knölsvan hör också till majsynen i detta ögonblick.</p> <p>Sådan är Torhamns udde i sitt möte med Östersjön. Om hösten brusar det stora fågeltåget från länderna i nordost genom rymden över detta hörn av Sverige mot länder och stränder i sydväst. Men de farande flockarna skall vi se från höstens Kap Farväl, från Falsterbonäset. Nu gäller det skog och bygd mot havet.</p> <p>Torhamns udde är inte bara ett stycke kust med uddar och vikar och en vidlyftig skärgård. Den är också en hel bondebygd med de vanliga röskantade åkerlapparna, med fattiga, liksom utmagrade björkhagar, enmarker, kala berghällar. Men i samma havsband, bara ett par mil åt väster möter oss en helt annan bild, åtminstone i det yttre. Det är lövskogskusten i en uppenbarelse så rik, så fylld av blomning och liv, av de väldiga trädens kraft, av lust i blod och sans, att vi säger med en mun: detta är den fullkomliga våren. Paradisets namn är Tromtö.</p> <div class="row mt-3"> <div class="col-sm mt-3 mt-md-0"> <figure> <picture> <source class="responsive-img-srcset" media="(max-width: 480px)" srcset="/multi-language-al-folio/assets/img/130-480.webp"/> <source class="responsive-img-srcset" media="(max-width: 800px)" srcset="/multi-language-al-folio/assets/img/130-800.webp"/> <source class="responsive-img-srcset" media="(max-width: 1400px)" srcset="/multi-language-al-folio/assets/img/130-1400.webp"/> <img src="/multi-language-al-folio/assets/img/130.jpg" class="img-fluid rounded z-depth-1" width="auto" height="auto" onerror="this.onerror=null; $('.responsive-img-srcset').remove();"/> </picture> </figure> </div> </div> <div class="caption"> Tromtö naturreservat med ekhagar, bokskogar och mäktiga hagmarksträd. </div> <p>Nog har Skåne de skönaste marker — jag tänker på Häckeberga, eller Svaneholm, eller Sövdeborg — med lövskog, kärr och vatten, men vid sidan av dessa små stycken av Forntidsskåne står skogen mot havet, Tromtöskogen här i Blekinge. Näktergalssången slår emot oss från tre, fyra håll. Mellan de mjuka, fulla flöjttonerna, de smattrande slagen, som av kastanjetter, de vilda skärrande ljuden ur denna fågelstrupe hör vi grönsångarens tonföljd med ett långt metalliskt klirrande på slutet och lövsångarens saktmodiga melodi. Ett par skogsduvor sveper i tyst, snabb flykt över ekar och bokar. En häger skorrar över kronorna. En nötväcka visslar klart. En ormvråk skriar. Vitsipporna blommar i en glans över marken, en fullhet, som är utan motstycke. Det är som om en sista snöby hade sållat sin vita sådd över jorden. Ekarna står ännu nakna, men kring bokarna gnistrar detta gröna guld som hör ihop med några glidande soldagar i månaden maj och snart skall mörkna till en lång sommarskymning i skogen.</p> <p>Det nya lövet susar i havets vind, och hela tiden har man detta sorl i söder, detta klara böljebrus som är Östersjön. Ingen annanstans i hela vårt land finns en sådan förening av skog och hav. Vilket ljus över den bruna lövmattan! Själva dagern är med i denna förening: det är havets gigantiska reflexspegel som återkastar solljuset, fördelar och sprider det in under träden med sådan kraft att skuggorna försvinner. Det är ljust i varje vrå mellan mossiga stenblock, i varje det tätaste snår långt inne i skogen.</p> <p>Bokarna står ovanligt resliga ända ut mot stranden. Ekarna lyfter sig liksom befriade ur det strupgrepp, den gastkramning som annars pressar ihop deras former. Vildaplarna sticker fram helt obesvärat i själva brynet mot strand och hav. Man märker ingenting av den stormkappa som ligger tungt över skogens bryn mot Västerhavet, på Hallands Väderö eller Särö. Saken är den att det är västanvinden, den härskande vinden, som pressar skogen i Sydsverige, i synnerhet på västkusten, men också var som helst i öppet läge inuti landet; vid Skånes östkust, t.ex. utanför Haväng, ser man med förundran hur de stora bokarna, som står högt och fritt på strandbrinken mot öppet hav, lutar sina stammar och grenmassor utåt, mot öster, hårt tryck ta av västanvinden, vinden från land. Detsamma gäller al- och björkskogen på de yttre ögrupperna i Stockholms skärgård, t. ex. på Norrpada. Stormkappan finns i väster, inte i öster, mot havet. Tromtö vänder östsidan mot den vida Tromtöfjärden och har intet ohägn av sitt fria läge.</p> <p>Utanför Tromtö, i själva havsbandet ligger Arpö. Vi for ditut genom en skärgård med lummiga stränder, vita svanar och halmgul fjolårsvass — nästan ett insjölandskap. Men vattnet har den grönklara färg, den friskhet och sälta som tillhör södra Östersjön, och sillen går in mellan öarna. Det är den goda blekingesillen som tas med not från stränderna eller också med “vrak”, drivgarn. Till stor leken är blekingesillen någonting mitt emellan Västerhavets sill och Östersjöns strömming. Här säger man ännu sill, det är bara “hattadamer” som säger strömming. Så talade vår båtsman.</p> <p>Fastän oskyddad, ytterst mot öppna havet, är Arpö täckt av härlig ekskog, blandad med lind och ask. Ingen människa bor därute — finns det något roligare än att komma seglande till en obebodd ö, stiga i land och ha god tid på sig! Vi lade till vid en strand av klappersten och stora block, trängde oss med möda genom en formlig förskansning av slån, nyponbuskar, björnbär, manshöga, frodiga nässlor och befann oss i en lövsal, där de späda bladen av ek och lind ännu bara gav en lätt halvskugga över marken.</p>]]></content><author><name></name></author><category term="Den svenska södern"/><category term="Skåne"/><category term="Blekinge"/><summary type="html"><![CDATA[Från Brömsebro går gamla landsvägen söderut till Kristianopel genom härlig gammal barrskog med grova träd; den växer över ett stort dynområde, där den fina flygsanden sover under barr och ljung. Över den mörka barrgrönskan skimrar en rymd som är havets: denna rymd som har vattendis i sig och liksom begär att få lägra sig över tång och ävja och låga horisonter.]]></summary></entry></feed>