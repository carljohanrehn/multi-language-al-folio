<?xml version="1.0" encoding="utf-8"?><feed xmlns="http://www.w3.org/2005/Atom" xml:lang="sv"><generator uri="https://jekyllrb.com/" version="4.3.3">Jekyll</generator><link href="https://carljohanrehn.github.io/multi-language-al-folio/feed.xml" rel="self" type="application/atom+xml"/><link href="https://carljohanrehn.github.io/multi-language-al-folio/" rel="alternate" type="text/html" hreflang="sv"/><updated>2024-01-06T14:12:53+00:00</updated><id>https://carljohanrehn.github.io/multi-language-al-folio/feed.xml</id><title type="html">blank</title><entry><title type="html">Ombergsbygden</title><link href="https://carljohanrehn.github.io/multi-language-al-folio/blog/2023/ombergsbygden/" rel="alternate" type="text/html" title="Ombergsbygden"/><published>2023-09-01T14:11:56+00:00</published><updated>2023-09-01T14:11:56+00:00</updated><id>https://carljohanrehn.github.io/multi-language-al-folio/blog/2023/ombergsbygden</id><content type="html" xml:base="https://carljohanrehn.github.io/multi-language-al-folio/blog/2023/ombergsbygden/"><![CDATA[<p>Till Hov, till Tåkern och Ombergsbygden går från Skänninge en ur gammal landsväg i västlig riktning. Liksom alla gamla vägar över slätten löper den på en hög vägbank, ordentligt upplyft över det lågland som i vägens äldsta århundraden var en sammanhängande blöt och besvärlig kärrmark. Nu har man idel täckdikade fält om kring sig — sådana vidder att knappt de skånska storbygderna visar något motsvarande. Vägen går fram i krökar, som inte längre har någon riktig motivering i detta väldränerade landskap. Man har god tid att låta blicken dröja vid kyrktornet i Bjälbo, som sticker upp över en flack jordhöjd — på folkungarnas tid det enda stycke mark som gav boplats och åkerjord utom räckhåll för vårens översvämningar.</p> <p>Bortom Bjälbo svänger vägen upp på jordhöjden och öppnar ett nytt perspektiv, nya åkervidder mot västra horisonten, där en förnäm bergprofil står tecknad i blått. Det är Omberg. Tavlan har den blonda ton, det egendomligt lätta och förklarade ljus, som är himladelen i detta mullens och den dryga fetmans land.</p> <p>Hovs kyrka står vit som en fyrbåk och lyser över slätten. Vit var också interiören, kalkvit och kall, sådan jag minns den från unga år. Ingen av oss, ingen av sockenborna visste då, att under putsen i de vackra valven fanns gömd en bildvärld, en Biblia pauperum, där profeter och apostlar, bröder och systrar i tron står saligt skådande och lyssnande kring Jesus Kristus, ärkeängeln Mikael och den heliga jungfrun. I griften slumrar Isai, och ur hans sida utgår ett stamträd med rikt förgrenad krona: av Isais stam, av Davids hus är den heliga släkten. När man ser Maria, en späd himladrottning, där överst under valvet, då minns man den gamla psalmens ord: Det är en ros utsprungen av Jesse rot och stam.</p> <p>I Vadstenaklostrets skugga låg 1400-talets Hov, och den heliga Birgittas gestalt möter oss också här, vid ärkeängelns sida. Denna Birgittabild, som är ny för oss, har samma aura av heligt, hänfört skådande som några av de förut kända, icke allt för många. Den är säkert en av de vackraste.</p> <p>En menighet, som inte visste av tvivel och osäkerhet, såg upp till dessa bilder och erfor i sina hjärtan försoning och frid. Det skedde här, på detta rum där vi nu befinner oss fem hundra år senare i tiden. Endast tron, om också barnsligt enfaldig, kan bevara de mänskliga värdena, förnuftet kan det icke.</p> <p>Platsen intill Hovs kyrka, där vägarna möts från Vadstena, Bjälbo och Väderstad, heter Kungslyckan. Det talar samma språk som namnen Hov och Hovgården. Kommer man så upp i tornkammaren och ser den vackra samling av elegant runristade gravhällar och fragment av sådana, som nyligen har ordnats därinne, förstår man vad Hov betydde i den avlägsna tid, då hedendomen nyss hade vikit för Vite Krist men vikingatidens linjespråk och runor alltjämt levde kvar i fruktbar tradition. Detta är bakgrunden till den vikt och betydelse som ännu på 1400-talet måste ha tillkommit Hov och som kraftfullt bevisas av de härliga valvmålningarna.</p> <p>I väster, på andra sidan om Tåkern ligger Väversunda. Den lilla kyrkan där under Omberg är i sig själv en uppenbarelse av kärv medeltid och tecknar i bildskrift några glimtar av andligt liv för åtta hundra år sedan. Det är de rikt utformade järnbeslagen på dörren mellan vapenhuset och själva kyrkorummet som vittnar. “Asmund gjorde denna dörr”, detta är mästarens signatur, ristad i runor på ett band i det sirliga mönster av smidesjärn, som är spunnet ut över hela den grova furudörren. Undertill slingrar ett drakmönster, och ur drakens vindlingar växer underliga magiska tecken, mänskliga figurer och höga träd med fåglar i sina kronor. Det är skumt och svårtydbart för oss sentida människor. Men ovantill på dörren tecknar de konstfulla beslagen bilder, som omedelbart förstås, till vänster Adam och Eva vid ett träd i lustgården, i mitten Kristus på korset och till höger ännu ett träd. Vad man här ser anses vara de tre träden i biblisk och kristen myt, kunskapens, försoningens och livets träd.</p> <p>Draken och den korsfäste — med naiv kraft och ursprunglighet tolkar dessa bilder en stor brytningstid i vår historia: ovan hedendom och halvförgätna myter, ovan fornålder och vikingatid formas en ny tro, ett nytt betraktande av livet, medeltidens ansikte.</p> <p>Men den utsikt som öppnar sig från kyrkoporten antyder att omvälvningen från forntid till medeltid i andens värld ej hade någon motsvarighet i det timliga. Väversunda kyrka och by ligger odlings historiskt sett i ett forntidslandskap, som förblev detsamma hela medeltiden igenom, ja också genom nyare tid ända in i det sist förflutna seklet. Den tusenåriga situationen är i korthet denna: På ena sidan om byn ligger åkerjorden i mjuka stigningar upp mot Ombergs fot. Detta är den lättodlade, självdränerade, här även kalkrika moränlera, som med förkärlek uppsöktes av det äldsta jordbruket. De danska öarna, Skåne och Falbygden ger andra exempel på sådana nejder, där redan stenåldersmannen förmådde locka skördar av korn och vete ur jorden. Ovanför och utanför dessa inägor öppnade berget vidsträckta utmarksbeten för byns kreatur. Omedelbart på andra sidan om byn utbredde sig Tåkerns sjömark med ofantliga sidvallsängar, mader, fräkenbottnar, det naturliga slåtterområde som gav vinterfodret. Den frodiga strandängen mot Tåkern och själva den grunda, näringsrika sjön var en naturtillgång av oskattbart värde. Mot bakgrunden av vad vi numera vet om danska och skånska bygder, om det inre av Bohuslän, Hornborgaområdet och andra forntidsbygder vågar vi säga, att Väversunda by har fått sitt läge bestämt av Tåkern. Och vad som gäller om Väversunda har sin tillämpning på hela bygden. Kretsen av ärevördiga medeltidskyrkor kring Tåkern markerar på samma sätt som de många små kyrkorna kring Hornborgasjön en urgammal storbygd. Tack vare det lyckliga förhållandet att Tåkern finns kvar, har man i Väversunda forntidsbilden för sina ögon. Det gäller bara att i fantasien förskjuta gränserna mellan vatten och land, eftersom Tåkerns vattenyta på den tiden stod högre; kretsen av produktiv sjömark var med andra ord vidare än nutidens krets av mader och vassar kring det öppna vattnet.</p> <div class="row mt-3"> <div class="col-sm mt-3 mt-md-0"> <figure> <picture> <source class="responsive-img-srcset" media="(max-width: 480px)" srcset="/multi-language-al-folio/assets/img/T%C3%A5kern-10-wtrpxl-480.webp"/> <source class="responsive-img-srcset" media="(max-width: 800px)" srcset="/multi-language-al-folio/assets/img/T%C3%A5kern-10-wtrpxl-800.webp"/> <source class="responsive-img-srcset" media="(max-width: 1400px)" srcset="/multi-language-al-folio/assets/img/T%C3%A5kern-10-wtrpxl-1400.webp"/> <img src="/multi-language-al-folio/assets/img/T%C3%A5kern-10-wtrpxl.jpg" class="img-fluid rounded z-depth-1" width="auto" height="auto" onerror="this.onerror=null; $('.responsive-img-srcset').remove();"/> </picture> </figure> </div> </div> <div class="caption"> Tåkern, en av Nordeuropas främsta fågelsjöar. </div>]]></content><author><name></name></author><category term="Gammalsverige"/><category term="Östergötland"/><summary type="html"><![CDATA[Till Hov, till Tåkern och Ombergsbygden går från Skänninge en ur gammal landsväg i västlig riktning. Liksom alla gamla vägar över slätten löper den på en hög vägbank, ordentligt upplyft över det lågland som i vägens äldsta århundraden var en sammanhängande blöt och besvärlig kärrmark. Nu har man idel täckdikade fält om kring sig — sådana vidder att knappt de skånska storbygderna visar något motsvarande. Vägen går fram i krökar, som inte längre har någon riktig motivering i detta väldränerade landskap. Man har god tid att låta blicken dröja vid kyrktornet i Bjälbo, som sticker upp över en flack jordhöjd — på folkungarnas tid det enda stycke mark som gav boplats och åkerjord utom räckhåll för vårens översvämningar.]]></summary></entry><entry><title type="html">Den svenska tundran</title><link href="https://carljohanrehn.github.io/multi-language-al-folio/blog/2022/den-svenska-tundran/" rel="alternate" type="text/html" title="Den svenska tundran"/><published>2022-08-25T17:56:26+00:00</published><updated>2022-08-25T17:56:26+00:00</updated><id>https://carljohanrehn.github.io/multi-language-al-folio/blog/2022/den-svenska-tundran</id><content type="html" xml:base="https://carljohanrehn.github.io/multi-language-al-folio/blog/2022/den-svenska-tundran/"><![CDATA[<p>Ovan de trakter, där barrskogen växer och lockar till avverkning, långt uppe i det nordligaste hörnet av Sverige finns alltjämt oöverskådliga vidder, som i själva sin karghet har ägt ett fullständigt skydd mot oss människor — åtminstone hittills. Däruppe, nordost om Torne träsk och mil efter mil mot finska gränsen öppnar sig mellan björkskogens översta strimmor den svenska tundran, en underlig mark, där den arktiska sommaren blommar på en bädd av ständig is.</p> <p>Man tar båt över Torne träsk i nordostlig riktning. Vid Laimolahti kommer man in i en skärgård av karga björkskogsklädda öar, far upp genom forsen till Niskajärvi och genom sundet till nästa sjö, Jostojärvi. Där ligger på östra stranden finnbyn Kattuvoma med grå och röda stugor mot en låg horisont, över vilken fjället Sautso skymtar i ljusblått på tre mils avstånd, format som en vulkankägla.</p> <p>Över liderna mot Torne träsk böljar ett ljusgrönt täcke av björkskog, men kring Kattuvuoma och Laimolahti återser man de mörka tallarna; barrskogsområdet når här med en smal kil upp till Torne träsk och Rakkisätno, en vattenrik bäck som flyter ut i Jostojärvi. Tallskogen går i nutiden ungefär en mil upp efter Rakkisätno men har en gång sträckt sig ända upp till Leinavatn i passet mot Norge; år 1932 sade mig den då 85-årige samemannen Olof Svonni i Vuoskojaure öster om Leinavatn att det fanns massor av döda tallstammar i myrtjärnarna däruppe. Han hade själv med en kasttöm dragit upp sådana stammar ur selet nedom Vuoskojaure för att använda dem till bränsle. Det var väldiga stockar; där myrar och tundror nu ligger öppna i den klena björkskogen, stod en gång hög och präktig tallskog.</p> <p>När var detta? Den s.k. C 14-metoden, som gör det möjligt att mäta åldern hos sådant gammalt virke, har för en tallstam från väständan av Torne träsk givit ungefär 6200 år och för en annan, från trakten av Kiruna, 5400 år. Det är lika med nordisk stenålder, och det säger oss att tallen måste ha följt ganska tätt i den hopsmältande landisens spår.</p> <p>I den översta glesa tallskogen ovanför Kattuvuoma kan man iaktta en ganska god föryngring, tydligen efter ett fröår för ett sextiotal år sedan. Fröåren inträffar här med mycket långa mellanrum, och dödligheten bland de späda tallplantorna är vanligen stor. Men det senaste halvseklet har varit tämligen gynnsamt och tillåtit en ung tallgeneration att fortleva och förkovra sig.</p> <p>Denna förbättring i skogens livsvillkor kan sammanställas med den starkt ökade avsmältning hos glaciärerna som har skett under samma tid. Men det hela kan vara en ansats av kort varaktighet. Geologerna hugnar oss inte med hoppet om en annalkande ny värmetid, som skulle smälta den tusenåriga tjälen i tundrorna och tillåta tallen att åter vandra upp mot Leinavatn.</p> <p>Från Kattuvuoma startade jag en dag i början av juli 1932 en vandring mot nordost. Däruppe ligger Isovuoma — det betyder den stora myren, en första vidsträckt tundra på vägen mot nordost ett fåglarnas och myggens paradis med snärjiga och vattenrika moras kring otaliga tjärnar. Det ligger på gränsen mellan björkskogen och den öppna fjällheden, som stiger oändligt sakta upp mot Sautso. Inåt denna högnordiska ödemark har naturen själv byggt en väg, en rullstensås, som löper över björkhedar och myrar från Torne träsk upp till Vuoskojärvi, abborrsjön. För landets egna barn är den ett Guds under, denna fina, torra vägbank; finnpojken som följde mig från Kattuvuoma, försäkrade att det går en malmåder fram genom åsen — undret och skatten framför andra, järnmalmen, måste väl ha något samband med detta mirakel! På sina ställen har frosten sprängt sönder kråkrismattan på åsens rygg och blottat gruset, och där är vägen färdig.</p> <p>Asen svänger fram mot Rakkisätno, Isovuomas utlopp, som forsar genom en djup ravin. En klippvägg i denna ravin är en gammal boplats för fjällvråken. Nu var han borta på grund av näringsbrist; det var ont om lämlar och sorkar det året. Men korpen bodde där i stället. Vi hörde de gamla fåglarnas varningsrop, och en av de fullvuxna ungarna lyfte från boets avsats, som var vitkalkad av spillning.</p> <p>Vid Rakkisätno lämnade vi åsen, gick över bäcken på en bro, skickligt byggd över en klyfta, och kom mot kvällen fram till Vuoskojaure, det stora lappvistet mellan Isovuoma och norska gränsen. Med sina torv- och tältkåtor och sina många torkställningar ligger det grått och liksom övergivet i det öde landskapet. Men hundarna fick väder av oss, rusade ut och skällde, och lysande färgfläckar trollades fram mellan kåtorna — samerna i sina mångfärgade kläder. Också norr ut i Lappland har samerna börjat klä sig i den västerländska gråheten, men här i Torne lappmark har man i det längsta kunnat se deras klädprakt slå ut som en grann blomma, en tapper protest mot polarlandets fattigdom.</p> <p>Från Vuoskojaure gjorde vi långa strövtåg ut över Isovuoma i olika riktningar. Den korta arktiska sommaren stod just i sitt flor, torvmarkerna lyste vita av hjortronblom och skära av Andromeda, och vid bäckdragen prunkade Trollius — de gula smörbollarna — i granna buketter. Det var underligt att tänka på att vintern, den ständiga isen, ruvade under blommorna. Men så är det. Här släpper kölden aldrig sitt djupa tag i marken, den drar sig bara ett stycke ner under ytan för några veckor medan sommarsolen värmer.</p> <p>Det är denna ständigt frusna jord som kännetecknar tundrorna och ger Isovuoma ett starkt framträdande drag: de mäktiga, mörka torvkullar som likt fästningsfort höjer sig här och där över myrens yta. Sådana uppskjutande torvpartier, tidigast iakttagna på Kolahalvöns tundror, förekommer allmänt på det nordligaste Sveriges myrar och har beskrivits därifrån av Thore C. E. Fries och Erik Bergström. Dessa forskare har utrett deras bildningssätt och givit dem namnet palsar efter den finska benämningen.</p> <p>Hur en palse uppkommer skall här i korthet skisseras efter de nyssnämnda författarna. Genom att snön om vintern blåser av på myrens högre partier tränger tjälen där längre ner än i myren för övrigt. Vid frysningen utvidgas den vattenfyllda torven och skjuter på så sätt i höjden. När sedan sommaren kommer och ytlagren tinar och torkar, gör den porösa torven tjänst ungefär som en isdös och skyddar isen inuti palsen mot upptining. Denna innehåller alltså sommaren igenom en kärna av frusen torv. Vinter efter vinter tränger tjälen djupare ner under palsen emedan snön har svårare att ligga kvar, allt efter som palsen höjer sig. På så sätt växer den småningom till flera meters höjd, ända tills den blir så pass mäktig att kölden inte förmår tränga längre ner under palsen än under de snötäckta delarna av myren.</p> <p>Palsmyrar eller palstundror, som de omväxlande kallas, har en vidsträckt utbredning längst i norr mot Ishavet — utom på Kolahalvön t.ex. i Nordfinland, på Kaninhalvön och vid Petjora.</p> <p>Timme efter timme strövade vi över den svenska tundran, mellan de underliga stora torvkullarna, över sanka starrbottnar, kring sjöar och tjärnar, genom bäcksträndernas snår av dvärgbjörk och vide och längs de smala stråken av förpinad fjällbjörkskog. Det hela är en milsvid mosaik av torvmark, starrkärr och vatten mellan de flacka skogshöjderna, som alla har en naken kalott på hjässan. Ett landskap av arktisk storhet och fattigdom. Men över allt detta kommer polarsommaren med blommor, mygg och fåglar för några korta veckor en fläkt av överdåd. Vadarfåglarna spelar genom natt och dag, en enda måttlös sommardag: grönbenan mjukt, melodiskt, i hundrafaldig upprepning, gluttsnäppan med liknande klangfärg men starkare, nästan rungande gällt, småspoven, ljungpiparen, enkelbeckasinen — det är himmelsgumsen, <em>taifanjara</em>, säger min finske färdkamrat.</p> <p>Och svartsnäppan! Här gäller det nykläckta ungar. Tjuvi, tjuvi, ke, ke, ke låter det i vild upphetsning, fågeln slår till i en björk, är plötsligt på vingarna igen och gör de våldsammaste utfall skjuter med ilfart emot oss för att väja i sista sekunden med ett snärpande tvärkast.</p> <p>Fyndet av svartsnäppan var av ganska stort intresse. Den vackra vadarfågeln var känd från gränstrakterna mot Finland, från Lule lappmark och från Udtja tjavelk, där jag själv hade sett den 1922. Nu såg och hörde vi svartsnäppor på flera ställen i Isovuoma och vid Vuoskojaure på vägen in i tundralandet. En stor vit fläck på utbredningskartan var fylld. Ett gott exempel på vad som ännu för en mansålder sedan fanns kvar att utröna om svenska fåglars häckning.</p> <p>Men hur förhöll det sig med sångsvanen? Jag visste att den stoltaste av skogslandets fåglar en gång hade varit bosatt över hela det stora norrländska skogsområdet, ända nere i Jämtland, kanske också i Härjedalen och Dalarna. Men femtio år av förra seklet var nog att till mindre än hälften förminska sångsvanens område. Detta har påpekats av Edvard Wibeck, som i början av 1900-talet såg och studerade förekomster i Lule lappmark. Själv såg jag kranier av sångsvan bland benresterna på en lapsk offerplats i Pite lappmark — se kapitlet Skogssamernas land — och fick säkra uppgifter om häckning inom detta område ännu 1921. För en mansålder sedan blev alla svanar fredade i Sverige, och de senaste årtiondena har alldeles otvivelaktigt varit en uppgångstid för sångsvanen. Nu häckar den återigen i Jämtland — ja till och med på ett par ställen i Småland.</p> <p>Sångsvanen tillhör egentligen tjärnar och sjöar inom barrskogens område, men i Torne lappmark liksom i Finland är den funnen också ovanför barrskogen, i sådana myrar som Isovuoma. Norr och nordväst om vägen Karesuando — Vittangi finns nu uppskattningsvis tjugo à trettio par, i Udtja tjavelk fyra eller fem. Inom den stora Sjaunjamyren i Lule lappmark har sångsvanen alltid häckat. Här fanns före 1937, då fredningen kom, kanske tre par. Tjugo år senare räknade man minst elva par, och 1961 syntes från helikopter tjugotvå par och tjugo ungfåglar — detta vid början av häcknings tiden. Några par häckade år 1966 i Överluleå socken, således långt nere i skogslandet. Det är major Sven Wahlberg i Boden som har lämnat mig dessa uppgifter. Enligt hans uppfattning är det folkminskningen i det inre skogslandet och det avtagande tjuvskyttet på våren som har orsakat en sådan lycklig vändning. Sven Wahlberg skriver: “En av bröderna Sjaunja i Sjaunja sade mig härom året: Vi har slutat skjuta vårsvan. Det är så vackert när de ligger och sjunger vid Sjaunjaätnos utlopp ur Vuolvojaure på våren.”</p> <p>Mitt ute mellan tundrastråken ligger Pikko Rakkisvaara. Där marken höjer sig mot berget växer låg björkskog, men den flacka kupolen är kal. Från detta obetydliga fjällberg har man en utsikt, långt vidare och större än från de flesta av våra högfjäll. Vi hade tur med vädret — vindstilla, nattligt, blekt solsken och genomträngande klart.</p> <p>Närmast omkring oss, milsvitt åt alla håll låg tundran, Isovuoma, med blanka vatten i den mörka ytan. Vi räknade till sjuttio sjöar och tröttnade att räkna. I norr bortom björkraggiga hedar steg Sautso. I väster ovan sänkan med Torne träsk såg vi riksgränsfjällen och där bortom, ännu längre ut i väster ett par norska tinnar, skarpa som hajtänder. I öster och söder förtonade skogslandet, och i väster hade vi ett par tiotal mil av fjällkedjan med Kebnekaises snökupol på tio mils avstånd.</p> <p>Detta var Sveriges rymliga hörn!</p> <p>Från Pikko Rakkisvaara spanade vi förgäves efter svan. Men för folket i finnbyarna sydost om Torne träsk är flyttande sångsvanar en välkänd syn. Den isfria norska kusten spelar stor roll som vinterfristad för tusentals simfåglar från nordligaste Sverige. Norr ut genom Könkämädalen mot Skibotn och Ishavet går på hösten ett tämligen rikligt sträck av sångsvan från inlandet i söder — det vill säga just det övre skogslandet på ömse sidor om gränsälven mot Finland. En annan vinterplats är fjordarna kring Lofoten. I första hälften av maj, när snön ännu ligger kvar men vattnet går öppet i sel och strömmar, kommer svanarna i små flockar sträckande från norska kusten över Torne träsk. De rastar i Vakkakoski och far vidare, ingen vet vart. Mellan Isovuoma och Lainio älv bor ingen människa, där finns gott om mil och myrar, och där lyser deras vita fjäderhamnar för ingen utom för det allseende ögat. När den första snön har fallit på hösten, uppenbarar sig åter de sjungande svanarna, nu på väg åt väster, in över land.</p>]]></content><author><name></name></author><category term="Skogland och fjäll"/><category term="Lappland"/><summary type="html"><![CDATA[Ovan de trakter, där barrskogen växer och lockar till avverkning, långt uppe i det nordligaste hörnet av Sverige finns alltjämt oöverskådliga vidder, som i själva sin karghet har ägt ett fullständigt skydd mot oss människor — åtminstone hittills. Däruppe, nordost om Torne träsk och mil efter mil mot finska gränsen öppnar sig mellan björkskogens översta strimmor den svenska tundran, en underlig mark, där den arktiska sommaren blommar på en bädd av ständig is.]]></summary></entry><entry><title type="html">På gränsen till Norrland</title><link href="https://carljohanrehn.github.io/multi-language-al-folio/blog/2022/p%C3%A5-gr%C3%A4nsen-till-norrland/" rel="alternate" type="text/html" title="På gränsen till Norrland"/><published>2022-08-25T17:56:26+00:00</published><updated>2022-08-25T17:56:26+00:00</updated><id>https://carljohanrehn.github.io/multi-language-al-folio/blog/2022/p%C3%A5-gr%C3%A4nsen-till-norrland</id><content type="html" xml:base="https://carljohanrehn.github.io/multi-language-al-folio/blog/2022/p%C3%A5-gr%C3%A4nsen-till-norrland/"><![CDATA[<p>Ett bestämmande drag i det stycke natur, vi svenskar har att förvalta, är dess utsträckning över fjorton breddgrader, från mellaneuropeisk yppighet till arktisk fattigdom. Det ger spännvidd i rummet, men också i tiden, ett mångformigt och mångsidigt material för ögon, öron och alla sinnen, något väsentligt i den inspiration som genom ett par hundra år har genomlyst vår naturforskning.</p> <p>Att i eget land fara mot norr över tolv, fjorton breddgrader, det har en tjusning som genom ett liv är lika ung. Man lämnar Mälardalen, Upplands slätter, det gamla Svealand. Då kommer med ens något nytt i bilden: de stora linjernas, den böljande rytmens landskap — med ett ord, norrlandsterrängen. Vad som ursprungligen ligger bakom denna väsensskillnad i landets utformning är väl inte helt klarlagt. Men ett är säkert: det är Norrlands naturliga gräns man här möter. I väster, i Värmland, Närke, Västmanland och Dalarna håller den sig långt söder om Norrland. Men i öster går den upp mot höga norden; hela det flikiga låglandet utmed Bottenhavet och Bottenviken är en naturlig fortsättning av Mellansverige.</p> <p>Följer man några av de vägar som leder över den stora gränsen, märker man snart hur landskap, odling, historia låter tongångarna leva upp och samlas till en svensk symfoni. Den har kärvhet av snövinter och köld. Den är ett spel av sommarljus mot skogsblå horisonter. Den innefattar samfärdselns urgamla och ständigt förnyade stråkvägar, arbetets naturbundna baspunkter och sammanhang, all den verksamhet som röjer, bygger, binder ihop och skapar ett rike. Klarälvdalen och Finnskogen. Hjälmarslätten och Kilsbergen. Långheden, den en gång i tiden riksbekanta färdvägen över bergslagsskogen mot Kopparberget och Siljansbygden. Åsvägarna över Dalälven mot Gästrikland och Hälsingland. En rekognoscering utefter leder som dessa sker väl i nutiden nästan alltid i de ljusa sommardygnen — som det passar bäst för en bilresenär. Men där man färdas genom Sommarsverige har man skäl att komma ihåg det reseliv som var bundet till vintern, till snön och isarna, de frusna kärren. Det är inte för mycket sagt att vintern var resornas och handelns årstid i det gamla Sverige. Ur skogen kom malmforor och kolryssar på grova hästkälkar, på vintervägarna fraktades det tunga osmundjärnet, och årets stora handelsmöten var vintermarknader på isen.</p> <h3 id="klarälvdalen-och-finnskogen">Klarälvdalen och Finnskogen</h3> <p>Klarälven slutar i Vänern med ett stort delta. Det är en hel socken, Hammarö, med kyrka, byar och gårdar, släta fält och vida kärrvikar, där vattnet glittrar i en grön oändlighet av starr, säv, höga träskörter, breda vassar — ett lågland i vattenbrynet. Det liknar ingen annan svensk landsända; jag kom att tänka på det ungerska flodlandet, de gröna kärrängarna kring Tisza, antagligen ganska riktigt, eftersom det hela, här som där, är en skapelse av det rinnande vattnet.</p> <p>Norska fjäll och svenska skogshedar har byggt upp det stora deltat och bygger alltjämt vidare med slam och sand i hekatomber. Vad som fanns i Vänerviken, havsviken för tiotusen år sedan, det var några skrovliga stengrund, ännu djupt under ishavets yta. En långsmal fjärd sträckte sig från havet i nordlig riktning in mellan bergen, ända till den trakt där kyrkan i Norra Finnskoga nu står vid Klarälvens strand.</p> <p>Landhöjningen byggde vidare åt söder, och älven förlängde sitt lopp. Så kom den vändpunkt i Vänerns historia, som var ingenting mindre än sjöns skapelse ur havet. Vattnet blev strömt över bergtröskeln vid Vargön, så småningom också i klipprännorna vid Trollhättan. Vänern var en insjö. Men Klarälven har fortsatt skapelseverket och under en tidrymd av sex, sju tusen år byggt upp en hel svensk landsända kring de kala urbergsskären.</p> <p>Hammaröskage ytterst mot den öppna Vänern har en egen stark, hård kontur; det är urberg och dundrande bränning. Ytterst i skummet guppar en tung planka, bågböjd, med rostiga järnnitar — en skeppsplanka, en vrakspillra. Vänern har ännu något av havets storhet, dess makt att smula sönder och förgöra. Ett väldigt, mörkt fartygsskrov, som sakta ångar in mot deltat, mot Skoghallsverken, talar också om havet; det förhåller sig ju så att vi människor på nytt har öppnat leden till havet. En flotta av lastångare från världens alla hörn går in till kaj vid Skoghall för att hämta vad den svenska skogen ger.</p> <p>När vi så färdas genom det gröna deltat, utmed ringlande flodarmar, möter vi skogen på resa, tiotusentals stockar, barkade, röd gula, knippvis hopkedjade i väldiga släp, framdragna i vattnet av små flitiga bogserbåtar. Timmerskogen möter havet. Det sker vid en lövbevuxen strand mitt inne i Sverige, men sin dramatik, sin stora ton har detta möte här som vid älvmynningarna i Norrland — om det också är sant att allt vad man hör är knattrandet av en liten bogserbåt och för övrigt bara en trädgårdssångare, som sjunger en sista gång till en andra kull utpå högsommaren.</p> <p>Klarälvens långa dal är det gyllene snittet i svensk geografi, det som delar och förenar de två huvudstyckena i vår natur, den forna havsbottnen och det högland som efter istiden aldrig har berörts av de stora vattnen. Det är en skiljelinje, klart och vackert inskriven i landskapet, och på samma gång ett perspektiv från söder till norr, från fågelvassar och spannmålsbygd till björnskogar och starrmyrar. Det är Värmland som ger oss detta makalösa galleri medan vi följer Klarälvdalen inåt och uppåt.</p> <p>De första milen, från Karlstad räknat, har något av älskvärd förvirring. Man fångar ett blänk av älven, ett vattenflak, frodiga vassar, en alridå, ett stycke bygd, ett led av fabriksskorstenar, en krök av älven igen. Allt är i samma plan. Det ena skymmer det andra.</p> <p>Men vid Ransäter klarnar Värmland. Perspektivet djupnar. Ett mångahanda förenklas till en treenighet: älven, dalslätten, berg sidorna i öst och väst. Här — i ett ögonsvep — har vi värmlandsbilden framför andra. Slätten är den forna mynningsviken, eller rättare dess botten. I dagens Värmland är det Mellansverige, som med lummiga lövträd, gårdar och släta åkrar sticker sig djupt in i gråberg och barrskog.</p> <p>Vi är i Ransäter och vi minns Geijer. I det lysande minnestalet över Tegnér finns dessa rader om Värmland och Klarälven:</p> <p>“Stora vattendrag emellan skogshöjder dela hela landet i vidsträckta dalsträckningar från norr till söder. Det är karakteren af både landets vestra och mellersta del, i hvilken sistnämnda Elfdalen, som utmärkes af Klar-elfvens lopp, äfven deraf har namnet… Hvilket lif ger ej en stor flod åt ett landskap! Redan att den kommer långt ifrån, ger den ett eget intresse. Jernbåtar, timmerflottor komma ifrån stora afstånd och föra äfven tanken fjärran bort. Äfven den enslige fiskaren vid stranden ger intet intryck af ensamhet. Man tycker sig vara i stora verlden äfven midt i ödemarken. Och hvad är slutligen skönare än loppet af en stor flod, som med sig förer den menskliga flitens alster!”</p> <p>Det är en bild av landskapet — älven och dess liv — som är saklig, försmår all yttre skönmålning och just därför har skönheten omkring sig.</p> <p>Geijer står friare, mer obunden i sin tid än själve Linné i sitt sjuttonhundratal. Båda går direkt på saken. Men skillnaden är nästan oändlig. Hos Geijer är skapelsen fullbordad. Människoanden är med. Och kärleken lever i varje rad.</p> <p>Landsväg följer Klarälven på båda sidor. Den ger ständigt nya utblickar över den smala strimman av bygd mellan branta och borstiga bergsidor. Älven kröker sig fram, den ringlar som en jätteorm, än har man den tätt under vägen, än borta under bergsidan mitt emot. Hur dessa vindlingar uppkommer, hur de förskjuts och nyskapas genom tiderna — allt detta illustreras i varje krök. Vattenflödet har skurit sig ner i den forna bottnen; där strömmen ligger an sker en ursvarvning i brinken, sand och lera spolas bort för att avlagras i närmaste krök, i lä för den rivande strömmen. En ultrarapidfilm genom århundraden skulle visa praktfulla, ormlika rörelser. Men älvens slingringar tar ut sig själva: här och där i bygdens gröna golv ser man stumpar av övergivna älvkrökar med strömlöst vatten.</p> <p>Det hela är en nedrivning och ett nyskapande som naturen kan kosta på sig. Annorlunda blir det där vi människor har lagt beslag på marken för åker, äng och hus. Strömmens erosion är i Klarälvdalen en besvärlighet som för all framtid är ofrånkomlig. Den skulle stegras till det olidliga om ett annat intresse än odlarens här finge övertaget. Jag syftar på de planer för en “korttidsreglering” av älven som ibland har dykt upp: under korta tidrymder, ända ner till ett dygn, skulle man växelvis öka eller minska vattenföringen — alltefter kraftverkens behov.</p> <p>Det förstås ganska lätt att just en natur som Klarälvdalens är den nätt opp sista som bör utsättas för en sådan vattenhushållning. Snabba, ideligen upprepade variationer i vattenföring och ström hastighet skulle här föra med sig en rasering av bondejord och bondenäring som vi inte får tillåta oss. Och detta även om vinsten, kallt ekonomiskt sett, skulle överstiga förlusten. I vår tekniska allmakt har vi nästan glömt att det finns ingrepp i naturens ordning som skär över gränsen till det ovärdiga.</p> <p>En halv dagsresa, hela 15 mil mot norr är det samma bild i dalen, älven som långsamt kröker sig fram mellan byar och golvsläta fält, och samma syn därbakom, dalsidan, mörk, skrovlig, med ett tungt barrskogsraggigt krön under sommarhimlen. Det är, om något, den svenska bilden, bygd och skog i den motsättning som djupare sett är en djärv och stark förening.</p> <p>Där älven i Dalby socken vidgar sig till en liten sjö, Vingängsjön, har man en av de många vackra utblickarna över landskapet. Till höger utbreder sig ett stort älvplan, upprutat i tegar och mot efter sommaren prydligt mönstrat av långa, fullhängda höhässjor. Till vänster ser man de låga deltaöar som älven har byggt upp i sjön. Hela detta flodland har en gräsgrön vild frodighet, en godhet och sommarfrid, som djupt i vårt nordiska medvetande väcker en paradisdröm. Här lever i sen tid det gräsrike som var början och upp hovet till svensk bygd i detta skogsland lika väl som i Mälardalen. Och här längst uppe i älvdalen har man framför sig det besittningstagande av ung, nyskapad natur som i Mellansverige tillhör historien: man går med lien allt längre ut på den vattenrika ängen, ut i högt, saftigt gräs mellan bulliga videbuskar. Älvarmarna kröker genom all frodigheten, fisken spritter i det svarta blankvattnet, i brinkens spegelbild. Man är nära naturen — i dagens gärning men också historiskt sett. Att färdas uppåt mot bygdens översta gräns, det är att färdas tillbaka genom odlingens historia. Man märker det här för första gången.</p> <p>Kring älvdalen, i öster och väster, sluter sig en skogsterräng av norrländska mått; namnet är Tiomilaskogen. I öster, åt Dalarna till, är skogen djupast. Här går tvärs genom obygden en stor och viktig landsväg som förbinder Värmland med Dalarna. Vi följde den vägen en mil — det var en dag i höstas, i slutet av oktober — lämnade bilen och var med ens mitt i ett ödeland av skog och moras. Vid en liten sjö mellan rävröda starrmyrar fick vi syn på ett båthus, halvt nersjunket i lavgrå mark, i träsk och syra. Det gav en sensation.</p> <p>Båthuset var hopfogat av grova timmerstockar, ännu kärnfriska och doftande av tyre — det kunde man se och lukta sig till där någon helt nyligen hade huggit in på en stock för att få sig några spånor till kaffeved. Taket, av torv på ett underlag av näver, var trasigt. Där gapade ett stort hål. Huset var så lågt att jag kunde titta in genom detta hål. Där inne låg, snyggt placerad utmed ena lång väggen, en stockeka, gjord av en tallstam, visserligen grånad men i bästa skick, om man undantar ett par små läckor, som var noga reparerade med påspikade plåtbitar.</p> <p>Utan- och innantill omsorgsfullt täljd och jämnad, i vardera änden vackert rundad och järnbeslagen, i fören med en kätting och hemsmitt lås — sådan låg denna farkost framför oss. Varje hembygdsmuseum har en stockeka att visa, men oftast ett vrak, ett fragment, i många fall upptaget ur gyttjan. Den här ekan — på en gång ur åldrig och färdig att sättas i sjön — hur gammal är den?</p> <p>Nu hände det otroliga: den självfallna frågan fick ögonblickligt svar. Fram ur skogen kom en ung man, en hemmason från Stöllets by i älvdalen, som har sina utägor här på skogen. “Båten där ja, den gjorde min farfar. Far har använt den i all sin tid. Här är gott om fisk, gädda, abborre, lake, ål.”</p> <p>Vi fick också veta hur en sådan eka framfördes. Man satt på ett tvärbräde nära akterändan och paddlade sig fram med en enda kort åra. Det var levande tradition, ja, än mera: den unge bondsonen hade själv sett det.</p> <p>Sjön ligger ursprunglig. I skogen ser man ännu stubbarna av ur skogens träd. Vid stranden ett båthus timrat av dessa träd. I båthuset en stockeka, som i varje del kunde vara gjord av en järnåldersbonde. Odlingens ungdom är närvarande i allt detta. Det är en tanke, självfallen för en nutidsmänniska som kan jämföra med den europeiska södern, där hela miljön är sargad och nersliten genom en lång historia.</p> <p>Märkligare är att Geijer, som nyss har citerats, i sin skildring av hembygden röjer just detta sinne för landskapets egenart. Han skriver: “Det är lyckligt att ha lefvat sin ungdom i ett land med friska, ännu obleknade minnen — i ett ungt land, der odlingens steg dag för dag ses och höras.” Den finaste bestämningen hos nordisk mark och bygd kan inte uttryckas bättre.</p> <p>Landskapet är ungt, odlingen yngre men redan förvandlad. Obygden i dag är bondens utmark av i går. Man ser och märker det i smått och stort. Stigarna växer igen. Det finns hässjestörar kvar på nästan varenda starrmyr hur långt inåt skogen som helst. Men det är slut med myrslåttern. Störarna står obegagnade. De multnar och faller. Varje sjö har en båtlänning eller ett båthus av den sort som nyss har beskrivits. Fäbodställena står övergivna, och skogen växer in över täkten. Bonden drar sig tillbaka från skogen. Skogsmannen kommer i stället.</p> <p>Vi var egentligen ute för att söka en boplats för bäver, som skulle finnas vid sjöänden. Nu fick vi höra att denna sjö var den sista i hela trakten som hyste bäver i gammal tid, innan djuret blev utrotat. Efter en inplantering av norska bävrar, gjord på Uddeholms marker 1925-1927, har den märkvärdige skogshuggaren förökat sitt släkte, vandrat upp efter Klarälvdalen och med naturvarelsens säkerhet återfunnit en sjö som denna. Här såg vi nu hans arbetsplats med tiotals nyfällda björkar, flottningskanaler grävda i myrjorden och ett stort, mer än manshögt bäverhus, där djuren just hade börjat sitt murningsarbete: huset skall överdragas med ett lager av kärrgyttja, som av kölden förvandlas till ett ispansar mot yttervärlden. Så har det skett sedan urminnes tid, och så skall det hända i natt — i höstens sista natt mot en lång vinter. Skogslandet är en rummets och tidens enhet. Historien inskriven i det närvarande.</p> <p>På färden mot norr utmed Klarälven når man den punkt, där det är slut med det loja, ringlande loppet. Förklaringen är lätt att se: det är slut också med den smala strimman av slätt, den forna havsbottnen. Hit, men inte längre, nådde Vänerhavet. Ett par gårdar vid den forna fjorden heter Båtstad; det namnet är på sin plats, ty här tog vattenleden, båtleden slut, här blev det att lyfta bördorna på ryggen och följa stigen uppåt, längs den forsande älven.</p> <p>Från älvdalen tog vi en solhet julidag vägen till Södra Finnskoga och Nyskoga, de forna finnsocknarna mitt inne på den breda skogstrakt som än idag kallas Finnskogen.</p> <p>En styv backe upp genom dalsidan, och med ens är man förflyttad över den stora gränsen, naturgränsen till Norrland. Skog i oändlighet, gran och tall. Dvärgbjörk på myrarna, hjortron, kråkris. Vita dvärgnäckrosor på tjärnarna. Den lätta, kryddade skogsluften, solbaddet på dvärgbjörkarnas små stela blad, det brunklara vattnet i sjöar och bäckar — allt är oändligt välbekant. Det är kärt för själen, och varför? Ack, det hör ihop med de unga åren, då mil i myrterräng var något självfallet, bara att ge sig på, bara att genomluffa med tunga bördor.</p> <p>Skogsbergen lyfter sig bortom myrar och tjärnar. De bär finska namn, Ivana, Dundern, Antilaberget. Vi spanar efter finnarnas odlingar högt på dessa moränryggar och upptäcker dem som ljusgröna fläckar i den mörka mattan. Den som har sett en brandmark, en eldhärjad yta i skogen något tiotal år efter eldens framfart, han finner det nästan självfallet att elden har varit med i spelet bakom dessa odlingar. Det är samma lövljusa, saftiga växtlighet. Gräver man ett spadtag djupt i jorden däruppe, hittar man små finfördelade kolbitar efter den första svedjeelden, den som tändes en junidag för trehundra år sedan av en finne från Savolax. I askan efter branden sådde finnen råg på fallet, fallråg — eller “finnråg” som det hette bland de svenska bönderna i älvdalen. Nästa år tog den finske svedjebonden liksom skogsbonden i norra Skåne eller Småland en skörd av rovor. Sedan växte gräset högt och vajande i sommar vinden, det kom hallonris i mängd — Gud vet varifrån — björkbuskar i oändlighet, rönnar, videsnår. Nu var svedjefallet en grön täkt på åsen, och i stället för den första jordkojan fanns här en stuga, ett härbre, stall och ladugård. En boplats var grundad på skogen, ett hem, en gård. Det forna svedjefallet låg nu under liens och lövknivens tuktan, det var en <em>sloge</em>. Dan Andersson, finnskogarnas diktare, använder ordet i sina posthuma noveller, “I höanden”, där ängsslåttern skildras. Han säger att de mest välbärgade finnbönderna hade slogar på ända till tio “ladgolv” om tolv små hässjor. Vad detta innebar i skogens landskap får man veta av Hugo Sjörs, som har undersökt de gamla finnbyarna i Grangärde finnmark, Dan Anderssons hemtrakt. Byn Skattlösberg, som var ett enda finnhemman med sjutton jordägare, hade under åren 1854-56, då laga skiftet genomfördes, drygt 775 tunnland slogar, varav en mindre del var myrslogar, det mesta slåtteräng på fastmark. Hugo Sjörs anser att praktiskt taget all sådan fastmarksäng från början har vunnits ur skogen med svedjeeldens hjälp.</p> <p>På de jämnaste bitarna kring husen satte finnen sin enkla plog i jorden, harvade och sådde korn. Så uppstod ensädet på inägorna här som i Sydsverige. Råg odlades enbart ute på skogen, på nya och åter nya svedjefall. Skog hade man miltals åt alla håll, det var bara att bränna, så och skörda. Efter tjugofem, trettio år kunde man vara tillbaka på samma fläck med yxan och svedjeelden.</p> <p>Detta svedjebruk över skogsvidderna betydde att den gamla grova skogen var avlägsnad så gott som överallt på mark som passade till svedjefall. Det betydde också att skogsmarken mestadels bestod av utrivna svedjefall med en rikedom av gräs, hallon, björk-, rönn- och andra buskar, ett önskeland för alla sorters villebråd, från hare och skogsfågel till björn och älg. Finnen var jägare lika mycket som boskapsskötare och svedjebonde; genom sin hushållning beredde han marken också för jakt och fångst. “Det drällde av småvilt på svedjefallen”; sådana vittnesbörd träffar man ofta i skildringar från dessa finnskogar. Svedjebrukets försvinnande måste ha inlett den ofantliga nedgång bland villebrådet, som sedan ytterligare har vållats av det moderna skogsbruket. Det återstår att se i vad mån den nypåfunna hyggesbränningen kan åstadkomma en bättring i miljön för skogens djur. Denna hyggesbränning är, näringsekonomiskt sett, en återgång till svedjebruket. Markens näring aktiveras; vad skogsmannen vill gynna är en ny skogsgeneration.</p> <p>Den som idag färdas genom Finnskogen möter gång på gång de brända kalhyggena. Det är svedjemarken som går igen, svart, sotig, med kolade stubbar och grenar, skalliga ljusgrå stenar, aska som dammar och seglar iväg med vinden.</p> <p>Vägen steg mot Flatåsen i Nyskoga, en av de stora finnbyarna. Det ljusnade omkring oss av björklöv och högt, vekt gräs. Nu var vi komna inom kretsen av slåttermark kring byn. Och i nästa minut låg Flatåsen framför oss med sin välvning av åker och äng, med röda och gråa hus, med all den hemkänsla som värmer och lyser mera intensivt mot skogens mörka bottengrund än annorstädes i den stora människovimlande världen.</p> <p>De äldsta husen i Flatåsens by är de finska rökstugorna och några uthus. Det finns ännu tre rökstugor kvar; en av dessa bevaras jämte härbren och stall som ett hembygdsminne. Att från den ljusa, solbaddade täkten komma in under de sotiga takbjälkarna, det var att åtminstone ana det mått av arbete och förtröstan som skulle till i denna skogsvärld för att forma ett mänskligt liv.</p> <p>Den väldiga ugnen, murad av kullersten, försvinner i sotmörkret under taket. Först när ögat har vant sig vid skymningen i stugan urskiljer man att skorstenspipa saknas; ugnen är ett kummel, murat kring härden, och röken har sökt sig genom ugnsöppningen ut i stugan och vidare genom en fyrkantig öppning i taket. Dessa finnarnas rökstugor gjorde skäl för namnet.</p> <p>Husen här i Flatåsens by står alla på den gröna täkten. Det är samma fornnordiska ordning som sedan blir regel upp mot fjällen, där de ålderdomliga dragen kring bygge och bo går igen på många sätt.</p> <p>Kornet står sidenglänsande på täkten, och höskörden är i full gång. Man slår ännu till stor del med lie; det är tjusande att höra ljudet av brynstenarna som i gamla tider. Återigen tycker jag att det låter som syrsor i solbranden.</p> <p>Vid översta gården är far i huset, Johan Jönsson, sysselsatt med inkörningen av det fnösketorra, fina ängshöet från täkten. Men nu för tiden är det här som i andra gamla finnbyar, de stora slogarna kring själva gårdstäkten brukas inte. Arbetskraften räcker inte till. Johan Jönsson nämner att det är tio år sedan han slog därute. På de åren har slåttermarken redan halvvägs vuxit igen med björk buskar, rönn och vide. Ännu står björkarna i ljusa led kring täkten, ännu ett par årtionden skall rikedomen av löv och gräs finnas kvar som en midsommarkrans kring denna by och tusen andra i det stora skogslandet. Sedan är det skogens tur att rycka fram. Då blir det liksom trängre, liksom kallare och mindre hemaktigt i dessa byar. Det är samma sak som på Sydsvenska höglandet, där skogen nu rycker in över hagmarken och trycker sig kring inägorna.</p> <p>Dagen är stor och strålande het — rätta vädret i höanden; det gamla ordet för skörd tyckes mig innehålla också det torra gräsets vällukt, högsommarens andedräkt. Kring den breda åsen, Flatåsen, ligger Finnskogen med jätteböljor i fjärrblått längst ute under horisonten. Det är kvadratmil av skog, kanske tio av de två, tre tusen som är skogslandet Sverige.</p> <p>Johan Jönsson vilar sig ett tag från arbetet vid höskrindan. Han pekar på en liten ljusgrön odling långt borta, högt uppe på en annan bred skogsås. Det finns en historia om det där stället, säger han. Någon gång “in på 1600-talet” — så faller orden — kom en finne med sin hustru och en ko gående hit upp på skogen. Det lilla följet kom från Savolax. Man stannade där på åsen. Skarpa ögon hade funnit den rätta marken för ett nybygge, slät, god sandjord och “blå sten” i marken; det är hyperiten, som vittrar lätt och ger bördighet. Först blev det en jordkoja åt människorna och ett skjul åt kon, sedan arbete med den första fällan. När åsen var avbränd, kom den stund då det dyrbara utsädet skulle i jorden; finnen hade det väl gömt i sin snusdosa — Jönsson visar sin egen, den rymmer snus tillräckligt, men så värst många hundra rågkorn bleve det inte. Nå, finnrågen var god, fallet var fint med aska och kol, eftersommaren gav regn som alltid. Det blev tjugonde kornet, minst. Men det räckte bara till utsäde på nästa svedjefall. Man fick lita till fisken i vattnet och fågeln i skogen. Sådan var början här på Finnskogen. Det är odlarsagan som alltjämt lever på mans tunga. Traditionen, tre hundra år gammal, vet till slut att förmäla om ännu en märklighet: när finngården stod färdig med rökstuga på täkten, med slogar och svedjefall i detta gränslösa skogsrike, då var den ett försvarligt nybygge med åtta kor och två hästar.</p> <p>Men ganska snart efter invandringen kom finnarna i konflikt med den svenska bondebefolkningen, som också sträckte sin verksamhet ut över skogen med fäbodväsen, slåtter, fiske och jakt. Och, vad värre var, den av statsmakterna starkt gynnade bergshanteringen, som behövde skog till gruvor och masugnar, såg med ovilja på finnarnas svedjebruk, som förödde skogen. Följden blev att den finska invandringen snart stoppades och svedjebruket begränsades genom ideliga påbud. Redan i början av 1700-talet klagade man också bland finnarna bittert över den fattigdom som följde på det minskade svedjandet. Det är en av de intressekonflikter mellan en äldre hushållning och den växande industrien, som i senare tid har splittrat enhetligheten i svenska bygder och länkat utvecklingen.</p> <p>Den finska egenarten, som segt och envist levde kvar genom 1800 talet, har till sist gått förlorad i det svenska folkhavet, ingen talar finska längre i dessa byar. Det enda som påminner om gammal tid är bebyggelsens karaktär och plats i terrängen, högt på skogen till skillnad från svenskarnas dalbyar, som här i Värmland kallades bolbyar — benämningen uttrycker deras samband med den vatten rika ängen. Och till sist de finska namnen, som länge skall sjunga ur land och vatten, ur övergivna myrar och backslogar, öringbäckar och notställen, svedjemarker och lekplatser i tjäderskogen, den ändlösa, givmilda skogen, som var allas egendom.</p> <h3 id="östen--tysslingen--kilsbergen">Östen — Tysslingen — Kilsbergen</h3> <p>En av vårens fågelvägar går fram över Västergötland och Närke, över Hornborgasjön, Östen, Tysslingen och vidare mot norr över den stora nordiska skogen. Upp genom västkustens ådalar kommer flyttfåglarna till Västergötland. Det kan vara en dag i mars. Vid en gård i Viskadalen tittar bonden ut över de snöstrimmade åkrarna för att se om det kan vara tid att sprida gödseln. Då skymtar plötsligt den första stora vårsynen, vingar i rymden. Det skimrar vitt i snö dimman och tonar ännu långt efteråt av klara färdsignaler.</p> <p>Svanar och vildgäss är på väg mot norr. Förr rastade de i tusental i Hornborgasjön; det var i den gamla goda tiden, före den stora ödeläggelsen. Nu reser de vidare till sjön Östen.</p> <p>En gråljus aprildag kom jag vid Odensåker ut mot de breda sjömarkerna kring Östen. Vidden över det hela, med riktiga gammaldags mader, spridda videsnår långt ute, strimmor av öppet vatten, blymörka i den snövita öppenheten, allt detta påminte om Hornborgasjön för länge sedan och om Tåkern i tidiga år. Återigen hörde jag den toccata av orgeltoner, som tusenstämmig fyllde himlen över min ungdoms landskap. Sångsvanarna!</p> <p>Det är en jättebild som sjunger. Vildgässen därute mellan videsnåren, svanarna, sothönsen, änderna, spovarna — hela detta levande myller sjunker in i silvergrått, men kören av vilda stämmor får dubbel resonans. En vintertavla som skälver av liv: “vårens vår”, otålig, obändig, ett uppbrott, ett anfall på bred front mot den polara väldigheten. Färden går vidare till Tysslingen i Närke. Där stiger i de första aprilveckorna antalet fåglar för varje natt och varje ny dag.</p> <p>Till Tysslingen bör man komma på morgonen, medan östersolen belyser vatten, vassar och fåglar. På östersidan finns en härlig, hög alskog i sjökanten. Där kan man slå sig ner på någon av de mossiga rotöarna, lyssna och se. Mellan stammarna glänser Tysslingen i guld och blått. Svanorgeln tonar. Den påminner om mörk, ödslig jord, myren, tundran. De svenska bygdernas vår har sin stora ton av ödemarkens fåglar — sångsvanar, vildgäss, tranor, på väg ditupp till sommarljuset och den väglösa oändliga freden.</p> <p>Men detta är gränsen mot norr just nu för våren och fåglarna. Den böljande blå bergkonturen bortom sjön, det allvarliga brynet är ingenting annat än norrlandsskogens bryn mot låglandet, Mellansverige. Det är inte Norrland som möter bortom Tysslingen, men det är landskapet som byter ansikte. Här, inför “norrlandsgränsen” hejdas fågelsträcket. Ingenstans har man den gränslinjen så klar och åskådlig som just vid Tysslingen. Det beror på att den grunda, rika fågelsjön är själva uttrycket för Mellansverige, det historiska uttrycket för en landsdel som genom tiderna sakta har stigit ur vattnet. Djupast i bottnen finns havets lera, men i ytan pöser träsk och dy, en fågelsjö med vassar och sävholmar. Det är ett naturlandskap av vatten och land, gammalt och nytt på samma gång, en urkund i markens krönika.</p> <p>Tysslingen når ända in under Kilsbergen, och i de tvära stupen har man den kustlinje som var stenålderns. Det ligger sol, baddande, dallrande solsken över närkesslätten, över de höstplöjda jordarna, över kärren och sjön. I detta värmedis, vårens första, är de tusen svanarna en meningsfull syn, och deras musik, som stiger mot bergväggen, förkunnar gången i det hela, viljan mot norr.</p> <p>Det är en egendomlig upplevelse att just nu, mitt i april månad komma upp i Kilsbergen. Tätt under bergfoten ligger Blackstahyttan, en av de många hyttor och hamrar som här i gamla tider markerade gränsen till bergslagen; det är Lockhyttan, Klockarhyttan, Klockhammar, Blackstahyttan, Garphyttan och en hel rad andra. En stor och märklig tid i Kilsbergens historia tog slut när dessa hyttor blåstes av för alltid och de många hamrarna tystnade. Nu multnar de sista vattenhjulen i fallbruset, och de otaliga kolbottnarna uppe i skogen är gröna, tysta planer, där kretsen av granar ännu hejdar sig inför den tjocka bädden av kolstybb. Vägen stiger genom skogen, smältvattnet skär djupt ner under isgatan, ner i svarta kol, tappade genom hundratals vintrar från otaliga kolryssar, som kom knirkande ur skogen till de omättliga hyttorna.</p> <p>Bruset av forsande och fallande vatten är den uppsvenska vårtonen, den som till sist fyller hela den korta fjällsommaren. Detta svala vattenbrus möter här i gränsen till Uppsverige. Det kommer ur själva sluttningen, från bäckar gömda under snön — i bokstavlig mening en underton.</p> <p>Snötäcket ligger ännu nästan obrutet inne i skogen, halvmeter djup, tung, kornig snö. Men över snön fladdrar en citronfjäril, och från granspirorna sjunger taltrast och rödhake mitt på dagen, klart, fulltonigt.</p> <p>Ett mäktigt, tungt uppflog till vänster, ett till höger, något mörkt som skymtar över snön — det var tjäder! Jag tycker det är som det skall vara: därnere över slätten spovdrillar och svansång, här i skogen taltrast, rödhake, tjäder.</p> <p>Jag följer vägen uppåt genom skogen. Det kommer färska, solvarma pustar av grankåda och lyser rödbrunt av nybarkad, nytravad massaved. Ett granfrö, fint vingat, singlar ner på snön och lägger sig där bland miljoner andra i väntan på groning och förnyat liv. Skapelsen är allt för fin och in i den minsta detalj allt för rik att sprängas och förgiftas av oss. Vi har ansvar inte bara mot var andra, vi människor, utan också inför den värld som inte har ätit av kunskapens träd, som aningslös lever och alstrar — träden i skogen, fågelhären, tigern i djungeln, fiskarna i havet.</p> <p>Vägen, körd och slipad av många timmerlass, för mig slutligen upp på ett fritt krön med odlad jord, till en liten gård i höga skogen med utsikt över halva Närke. Det är Lövnäset. Jorden ser välhävdad ut, fin och lagom lätt moränjord. Det luktar gödsel vid uthuslängan, och sannerligen — ur skorstenen stiger en rökslinga. Jag hade väntat mig att finna en ödegård som vanligt i skogen, kliver på med glad förhoppning, knackar beskedligt på dörren. Intet svar. Men dörren är olåst. Interiören säger genast hur det står till: den lilla gården lever endast ett halvt liv, ett vinterliv som kvarter för skogsarbetare. Rökslingan, jag såg, var efter middagsrastens eld. Karlarna är ute i skogen.</p> <p>Så är det på hundratals ställen i detta skogsland. De små gårdarna och torpen har lämnats öde men blivit vinterstugor åt huggare och körare. En mängd fäbodställen, där stugorna ännu finns kvar, tjänar vinterns arbete i stället för sommarens. Bondens och betesdjurens sommarskog har blivit en vinterskog för industriens daglönare.</p> <h3 id="långheden-och-bergslagsskogen">Långheden och bergslagsskogen</h3> <p>Norr om Mälaren, i trakten av Västerås finns i den gamla bondebygden en märklig ort, en minnespunkt i egentlig mening. Den förklarar bygdens historia och därmed sin egen tillvaro på samma sätt som, låt oss säga, Mora stenar eller Gamla Uppsala. Det är Anundshögen och de praktfulla stensättningarna i Badelunda socken.</p> <p>På en grön äng intill högen ser man de fyra stenskeppen; man tycker att de ligger här efter en lång resa — till reds för en annan oändligt lång seglats. Badelunda är en hamn i historien. Det är kanske tolv hundra år sedan kung Anund gick in i högen och de väldiga stenskeppen först reste sina stävar här på ängen. Denna punkt under åsen var på den tiden ett vägamot av största vikt: här slutade sjövägen över Mälaren, som alltjämt var en vik av havet, och här vidtog åsvägen mot norr, den bästa och förnämsta färdleden från Mälardalen över skogen till bergslagen, Dalarna och Norrland. Från Kopparberget ledde vägen över Hälsingskogen till Hälsingland, Jämtland, Nidaros. Det var Olav den heliges väg till Stiklestad.</p> <p>Från Anundshögens krön ser man idag ingen mälarvik, endast gröna eller höstplöjda fält. Vattnet har dragit sig tillbaka, hamnen under åsen är borta. Där liv och köpenskap rådde i nordisk forntid, där båtar lastades ur och klövjesadlar packades för en lång färd över land, hör man nu i tystnaden bara ett eko genom tusen år. Men vattnet som försvann, stenskeppen vid den forna hamnen, åsen som leder mot norr — allt detta låter oss uppfatta det stora mönstret.</p> <p>Att tyngdpunkten redan vid medeltidens början förflyttades till Västerås får också sin förklaring ur Mälarens historia. Västeråsfjärden har ända in i nutiden hållit en vattenväg öppen till den goda hamn i Svartåns mynning, som såg staden växa upp, och Västerås har genom hela vår historiska tid varit utgångspunkten för den stora vägen mot norr, den färdled som länge blev kallad Långheden och i nutiden har fått tillbaka det gamla innehållsmättade namnet.</p> <p>Bengt Hesselman har i en berömd studie klarlagt innebörden av namnet Långheden. Det är inte, som en del uttolkare har velat tro, den långa i öst-västlig riktning utsträckta gränsskogen mellan Västmanland och Dalarna utan den likaledes långa rullstensås, som löper i riktning söder-norr och vid Hedemora delar sig i en gren mot Siljansdalen och en annan östligare genom Stora Kopparbergs bergslag, Sundborn och Svärdsjö. Ordet <em>hed</em> har, som Hesselman visar, i uppsvenskan betytt “skog eller skogig sandås”. De många namnen på hed är här i Uppsverige framför allt orienterade till rullstensåsarna; i Västmanland, Dalarna, Uppland och Gästrikland har Hesselman kunnat räkna 76 av 88 namn på <em>hed</em>, som har omedelbar förbindelse med rullstensåsar eller åsgrusfält.</p> <p>Badelundaåsen kan räknas som den förnämsta av alla de många rullstensåsarna i Svealand. Den börjar redan söder om Mälaren och heter där Kjulaåsen; hela åsen från söder till norr är 35 mil lång. “En av de största sammanhängande sträckningarna av denna ås är just Långheden”. Orden är Hesselmans.</p> <p>På samma sätt som i Sydsverige var det i Svealand rullstensåsarna som tidigast fick tjäna till vägar; det rikt förgrenade åssystemet var ett vägnät av naturen, helst under sommarhalvåret, då kärr och myrar var ofarbara. Dessa torra åsvägar, grusade i sig själva, framträder ingenstans i landet med så markerade drag som här i Uppsverige, just på gränsområdet till de stora skogarna i norr. Det är både geografiskt och historiskt i sin ordning att följa en sådan åsväg mot norr. På sidorna om den höga vägbanan ligger först mälarbottnen, de ljusa sädesslätterna. Så är det kring Köpingsåsen och Enköpingsåsen lika väl som kring Badelundaåsen. Mellan tallarna i åsens sluttningar ser man sedan ett mörkt landskap, de breda gränsskogarna, tills stora bygder öppnas igen och en bergkontur i horisonten bebådar Nordsverige.</p> <p>Långheden var den stora handelsvägen mellan söder och norr, trafikerad av <em>rumborna</em>, slättborna, med spannmål i fororna på vägen upp, koppar och osmundjärn i återväg mot söder, av långväga birkarlar med dyrbara skinnpackor från lappmarkerna, av allmoge och krigsfolk, stigmän som gjorde vägen osäker, fromma pilgrimer på vandring till Sankt Olavs grav i Nidaros.</p> <p>Det är tydligt att Gustav Vasa på sin första färd år 1520 till bergslagen och Siljansbygden följde Långheden uppåt över skogarna. Ingen av hans krönikörer nämner den saken; det som var självklart blev onämnt. Bakom sig hade Gustav den danska fångenskapen, framför sig det stora syftet att vinna dalallmogen för ett uppror mot förtryckarna. Enligt Erik Jöransson Tegel befann han sig på fädernegården Rävsnäs söder om Mälaren, då han en senhöstdag fick vetskap om det öde som hade drabbat hans familj — fadern och svågern halshuggna, modern och systern fängslade och bortförda. Man förstår att sådana öden gjorde hans beslut oryggligt.</p> <p>Det är känt att Gustav från Rävsnäs tog sig över Kolsundet och Mälaröarna mot norr. Den ort som närmast anges i krönikan är Torsång, där han korsar Dalälven på väg till Rankhyttans gård i Vika. Vägen till Torsång och Vika, till Kopparberget och Dalarna var just Långheden. Också 1528 tog Gustav denna väg till Stora Tuna för att gå vidare över Hälsingskogen till Alfta.</p> <p>I Torsång och på Rankhyttan börjar den svenska odyssén, “Dalasagan om flyktingens färd”, berättad genom fyra hundra år i detta land som blev hans verk.</p> <p>Från Hubbo socken norr om Västerås löper den moderna bilvägen långa stycken i den gamla färdledens spår, på den smala åsryggen. Grannare, vidare, rikare än till och med i svearikets hjärtbygd ligger den forna havsbottnen här i Västmanland. I skördemånaden september är den guldgul i färgen av moget korn, som just skördas med de stora skridande och surrande tröskorna; av ymnig havre som ännu väntar på sin tur; av vetchalm och råghalm som kvar efter tröskningen. I ett sådant gyllene perspektiv ligger Romfartuna kyrka. Första stavelsen i det egendomliga namnet är med säkerhet rum i den betydelse som nyss berördes, slättland, öppet land. Det är benämningen rumfarare som går igen i sockennamnet, och den berömda färdvägen blir levande i minne och fantasi,</p> <p>I Romfartuna böjer nya landsvägen av mot kyrkan, medan åsvägen är en nästan övergiven stig. Namnet på denna stig, ännu känt och brukat i orten, är Storstigen; det talar om en gången storhetstid. Kring Storstigen står skogens tystnad, och tallbarren duggar i fred på den smala vägbanan. Men den som i stillheten kan höra klövjehästarnas gång och forböndernas samspråk, där de ropar till varandra mellan lassen, han blir ändå rikt lönad för sin möda att gå till fots en halvmil på Storstigen, medan bilen fortsätter förbi kyrkan på den nya tidens väg till den punkt i socknens norra del, där vägarna förenas.</p> <p>Passagen genom Västerfärnebo är storartad; den urgamla sträckningen följes här av bilvägen, åsen är ovanligt hög, och lågmarkerna kring Svartån ger en antydan om den träskterräng som för en resenär i gammal tid var ett besvärligt hinder året igenom utom på efter vintern. Det var gott att kunna färdas på den torra, höga åsen.</p> <p>Vid Salbohed vidtar den del av åsen som ända in i sen tid har bevarat det gamla namnet Långheden. Abraham Hülphers, som 1757 reste vägen fram från Västerås till Dalarna, säger i sin dagbok att Långheden “sträcker sig flere mil alt emot Hedemora”. Denna sträckning, i gammal tid en hel dagsresa, leder över den breda, djupa gränsskogen mellan Västmanland och Dalarna, vattendelaren mellan Mälaren och Dalälvens flodområde.</p> <p>Vi befinner oss mitt i skogen och på samma gång mitt i bergslagen, malmens och skogens ursvenska enhet, Järnbäraland, som sträcker sig tvärs över Sverige från Värmland genom Närke och Västmanland till Dalarna. Här ligger malmådrorna inneslutna i en bergart, kallad leptit, som är den allra äldsta beståndsdelen i vårt svenska urberg.</p> <p>I gammal tid var det skogen, som ensam fick bestå bränslet till sprängningen i gruvorna, till malmens smältning och järnets bearbetning. Sprängningen skedde genom “tillmakning”: man eldade med ved på berget och göt vatten på; hettan och ångbildningen i bergets sprickor åstadkom sprängningen. I de hundratals hyttorna och smältugnarna flammade skogens träkol. Det grundläggande arbetet i skogarna var kolningen. Från oräkneliga milor över hela bergslagen och tillstötande skogstrakter steg den blå milröken, medan kolaren skötte sin krävande syssla och bevakade den dolda elden. På vinterföret ringlade sedan de långa raderna av svarta kolryssar till järnets arbetsplatser. Kolningen och kolkörningen har sin plats i bergslagens historia, och detta gammaldags arbete i den svenska skogen har fått liv för oss alla i vår diktning, från Geijer till Snoilsky och Dan Andersson:</p> <blockquote> <p>Svart smyger natten kring stenströdda land — somna ej, somna icke in!<br/> Om du somnar kan du väckas av en helvetesbrand<br/> och den brödlöses sorg skall bli din.</p> </blockquote> <p>I ett par hundra år, medan urskogen ännu stod orörd över nästan hela Norrland, pressades bergslagens skogar till det yttersta för järnhanteringens behov. Man var hänvisad till vad som fanns inom räckhåll; äldre tiders samfärdsel tillät inga långtransporter.</p> <p>Det sist förflutna halvseklet har skapat om liv och arbete i bergslagen. Skogen är inte som förr bestämd att brännas upp i gruvdrift och järnindustri; nya kraftkällor — dynamit, stenkol, elektricitet — har till stor del ersatt träkolen. Nu går skogen i stället till sågtimmer och massaved.</p> <p>Kolningens avtagande och den moderna skogsvårdens genombrott har betytt en ny och bättre tid för bergslagsskogen. Det finns bördigare skogsmark på andra håll i vårt land, men klimatet i Värmland, Västmanland och Dalarna är gott för skogens växt; bland annat har man funnit att det inre av bergslagen är mera förskonat från hårda vindar — och skogen därmed från stormskador — än andra landsändar. Här växer och förkovras en betydande del av Sveriges skogskapital.</p> <p>Bergslagsskogen är alltså ingen vildmark utan en mänsklig arbetsplats av hög ålder. Därom vittnar bland mycket annat de otaliga kolbottnarna, spridda överallt, ända in i skogens innersta vrår, de försvinnande märkena av kolarstigar och vintervägar, de gamla övergivna gruvhålen i berget och de tornlika gruvbyggnaderna, som lyser med sin rödfärg i det gröna skogsmönstret. Men tusen år av mänskligt arbete har inte jagat bort skogens friskhet och fägring. Det beror inte minst på trädens långa levnadstid: de många åren hinner läka markens sår efter gallring och avverkning, hinner väva bärrisens matta på nytt och varligt leda linnéans rankor i sirliga mönster över stenarna.</p> <p>Från Idkerbergets gruvor gick jag en dag i slutet av maj den milslånga vägen till Dragberget innerst och högst i bergslagsskogen. Mellan gruvhål och ofantliga gråsvarta varphögar slingrar vägen uppåt. Dessa varphögar är bergets söndersmulade innanmäte, det gråberg som omgav malmen. Idkerberget ger en järnmalm av högt värde; den håller 60-80 procent järn och kan därmed räknas till bergslagens och hela världens bästa.</p> <p>Vägen går uppåt genom skogen. Man säger att skogslandet är enformigt men glömmer att det äger en förtrollande, outtömlig rikedom — visserligen inte för ögat. Söderns landskap är en ögonfröjd, men det är torrt och blankt, det luktar inte. Dofterna, luktvärlden har sitt paradis i vår nordiska skog. De säger det finaste, det som är skogens innersta liv. Ett efterlängtat vårregn har kommit, och ännu är luften full av duggigt grått. Det är egentligen det sämsta möjliga promenadväder, men ur den fuktiga mossan, ur barr och lavar, ur de pärlande våta sänkorna med saftiga, storbladiga örter andas skogen sin vällukt. Efter femtio år i främmande land skulle jag på hemkomstens dag känna igen denna lätta, evigt unga andedräkt.</p> <p>Denna dag med dis och dugg i luften är en fågeldag; alla skogens fåglar älskar det ljumma, stilla regnet. Deras vårvisor tonar mjukt, liksom försynt, i den dävna luften. Jag stannar ibland och lyssnar. Där hörs rödhaken, där kungsfågeln. En lövsångare jollrar. Vad jag särskilt väntar och lyssnar efter, det kommer också: två nya röster, gransångarens och rödvingetrastens. De förkunnar på sitt sätt, att jag har överskridit gränsen till den stora nordiska skogen. Ganska sällan får man höra dem söder om denna gränslinje, men här i barrskogslandet sjunger de tusenfalt.</p> <p>Vid Spånsans fäbodar, som ännu är i bruk, tar vägen slut, men jag hittar en stig, som leder vidare i västlig riktning, mot Dragberget.</p> <p>Stigen är en fäbodväg, den gamla klövjevägen till Dragbergets fäbodar. Det finns stigar, som kommer till storhet men också stigar som dör bort. Om inte skogsbrandvakten i Dragbergets brandbevakningstorn följde denna stig från bygden, skulle den nu ligga öde och sakta gro igen, ty Dragbergets fäbodställe är sedan länge övergivet. Inte en enda stuga finns kvar. Granarna har spritt sig in över gläntan, men det fina gräset och den jämna marken där i solsluttningen anger ännu vallens läge.</p> <p>Bortom den tomma vallen i skogen ligger en myr, och bortom myren stiger Dragberget med sitt brandtorn överst på hjässan. Dragberget reser sig 488 meter över havet. Tillsammans med närmaste bergklack, som är 9 meter högre, är det medelpunkten i vårt lands högst belägna område söder om fjällen. Man får en stark föreställning om detta, när man står på tornets plattform och ser ut över ofantliga vidder av skog. Det är väl ett femtiotal kvadratmil av Skogssverige, man har under ögonen här. Närmast ligger Gagnefs, Stora Tuna, Ludvika, Grangärde, Nås och Floda socknar. Men till de bortersta luftigt ljusa bucklorna i horisonten är det sju, åtta mil, kanske ännu längre; det är höjderna kring Siljansdalen i norr och kring Grängesberg och Kopparberg i söder. Den djupgröna skogsmattan rullas ut i ändlösa våder över berg och dal, och mot denna bottenfärg avtecknar sig myrarna som gråvita strimmor; det är tuvullens miljoner av vita ulltottar, som kommer dem att skimra så ljust. Här och där blänker en sjö, men de små fläckarna av odlad bygd ligger gömda mellan skogsbergen. I hela detta väldiga landskap ser man en enda by; det är Långmyren i Grangärde socken.</p> <p>Dessa femtio kvadratmil är en liten bråkdel av det väldiga nordsvenska skogsland, som sakta höjer sig mot fjällen. Det är egentligen en slätt, en bergslätt, vars storslagna enformighet brytes av älvdalarna och av de långsträckta, tungt välvda bergåsarna.</p> <p>Det hav, som efter istiden betäckte stora delar av Sverige, sträckte sig med långa fjärdar tio, tjugo mil in i de nutida älvdalarna. Men i stort sett ligger skogslandet ovanför den forna havsstranden; det betyder att den moränjord, full av block och stenar, som landisen lämnade efter sig, i dessa trakter ligger orubbad, aldrig rörd av havets vågor och bränningar. Moränjorden är skogens och myrarnas underlag här liksom på Sydsvenska höglandet. Men på samma sätt som i Småland har den stora landisen vid sin avsmältning skapat odlingsjord i många dalgångar: över den nyss blottade marken stod smältvattnet i ofantliga sjöar, riktiga innanhav. De var fyllda av lerslam, som sjönk till bottnen och bildade lager av lera. När smältvattensjöarna sedan blev avtappade genom att isen försvann, kom lerbottnarna i dagen; Storsjöbygden i Jämtland och en hel rad odlingsbygder kring de stora sjöarna i Ångermanland och Lappland är sådana gamla sjöbottnar från landisens avsmältningstid.</p> <p>Alldeles som i Sydsvenska höglandet finns här också odlingsbara marker på höjderna eller högt i liderna, där moränjorden är finkornig och mindre stenig än vanligt. Den enda by vi ser från vår utsiktspunkt är en sådan liten odling på moränens grund.</p> <p>Här på Dragberget och de närmaste höjderna är granarna oväxtliga och “tranvuxna”, som brandvakten säger. Man ser tydligt deras likhet med fjällskogens granar. Folkets namn på detta högland i bergslagsskogen är också Tuna fjäll. Men nedanför dessa högsta berghjässor, över de mångmila vidderna ända till himmelens rand, står vacker växtlig skog av gran och tall i olika åldrar. Detta gröna skogsrike är en skattkammare under bar himmel; att bevaka den mot eld och brand är en nationell angelägenhet.</p> <p>Vakten i tornet är en kvinna. Hon bor i en stuga vid foten av berget. Tre timmars väg har hon till handelsboden och 40 minuter efter mjölken, i Långmyrens by. Men hon trivs med sitt ensliga arbete. Från klockan åtta på morgonen till klockan sex på aftonen varje dag under hela den tid från slutet av maj till början av september, då skogseld kan befaras, granskar hon från sin upphöjda plats det väldiga bevakningsområdet. Ser hon rök stiga ur den gröna mattan, kanske milslångt borta mot horisonten, gäller det att ögonblickligen fastställa riktningen. Det sker med hjälp av en vridbar siktanordning, som sitter på en skiva, graderad från 0 till 400. 0-strecket ställes in på norr. Det avlästa gradtalet rapporteras — här finns självfallet telefon — till närmaste brandtorn i norr, Lövsjöberget, eller i öster, Rösåsen, varifrån riktningen nu också bestämmes. Där riktlinjerna skär varandra i terrängen och på kartan, där finns brandplatsen. Från tornet underrättas skogsbrandfogden i orten närmast eldhärden, försvaret mobiliseras på röda minuten, och utryckning sker till kampen i skogen.</p> <p>I den namnbok, som förvaras i Dragbergets torn, har skogsbrandfogden i Stora Tuna skrivit ett välkommen till besökare i tornet. Han tillfogar: Var aktsam med elden, särskilt vid torr väderlek. Tänk på att skogen är landets största och vackraste egendom!</p> <p>Det är en allvarlig maning, och den tål att begrunda här, med skogens storhet och skönhet uppenbarad omkring oss.</p> <p>Mitt på den öde skogen förenar sig en stor väg från Sala med Långheden, och i mötespunkten fanns förr ett kvarter för de resande; namnet Nykrogen talar om ortens betydelse i tusenårigt reseliv.</p> <p>Äntligen öppnar sig en storbygd kring åsen, det vänliga, breda dalföret utmed älven framför andra — Dalälven. Här ligger Brunnbäck intill norra älvbrinken och på södersidan Karlbo by med Tolvmansgården, där Erik Axel Eriksson föddes i en gammal bergsmanssläkt. Sitt namn, Karlfeldt, tog han av Karlbo. Sin dikt ägnade han åt detta fäste i svensk jord, ett landskap i landskapet — kornbygd kring den krökande älven, grå och röda byar och i norr över slätten en blå horisont av berg. Den som kommer från söder upp genom Sverige ser här för första gången denna svenska synrand. Med ens förstår man att den gamla vägen till Kopparberget och Dalarna alltjämt är den rätta för var och en som inte bara skyndar utan gärna stannar för att se och inse. Hit går vägen på heden, Långheden. Här är den bygd, där älven samlar sin kraft vid Avesta fors och vilar mellan gröna ängar.</p> <p>Vägen går vidare mot Stora Tuna och Kopparberget. “Marschen går till Tuna på hed och backar bruna …” I full sanning, ur hed och bondejord uppenbaras här de diktarord som är en tolkning inifrån av Långheden, dalfolkets väg ut i världen, av fest och fröjd kring hemkomsten, kärlek genom år och liv till ett stycke mark, en bygd, ett landskap. Den rörlighet på eget bevåg, som alltid har utmärkt dalfolket, finns i dessa strofer; det är “herrarbetet”, säsongvandringarna till arbetsplatser i mälardalen, som skildras i dikten; där lever och lyser de äldres berättelser, kanske barndomsminnen kring det tåg av raska hemmasöner som drog Långheden fram förbi Tolvmansgården i Folkare härad.</p> <p>Hedemora redovisar genom sitt läge utmed åsen och på själva åsryggen upphovet till sin existens. Det är marknadsplatsen, belägen där åsen grenar sig och vägarna delas till Kopparberget och Siljansbygden.</p> <p>Den gamla gästgivaregården Strand i Vika är på sätt och vis början och slutet på Långheden. Åsvägen når här fram till Vikasjön och Runn; man är mitt i den ärevördiga bergslagsbygden, och vägen till själva kopparberget gick fordom vidare över isen.</p> <p>En krans av svenska minnen knyter sig kring den stora sjön Runn. Vika och Torsång, Rankhyttan, Ornässtugan, Staberg, Sveden — det är gemenskapen i det svenska arvet, den rikedom vi äger samman, som fyller dessa namn med en innerlig klang. Vika och Torsång, två av landskapets äldsta tempel, där medeltidens hand och tro murade höga valv och sirade dem skönt till Guds ära och menighetens uppbyggelse. Rankhyttan och Ornässtugan, fästepunkter för Vasaminnet. Staberg, en gammal bergsmansgård, Georg Stiernhielms fädernehem. Sveden, också en bergsmansgård, där Linné fem år efter sin berömda dalaresa firade bröllop med husets dotter Sara-Lisa Moraea.</p> <p>Den bergslagsepok som skapade det hela är visserligen avslutad, men dess monument, en pampig gäststuga, där bröllopsfolket säkert trådde dansen år 1739, finns kvar väl bevarad med sin stora sal, som är smyckad av väggmålningar, fulla av kraft och mustig färg.</p> <p>En oansenlig tröskloge vid Rankhyttan — visserligen märklig genom sin ålder, 1400-talets slut — är riksbekant och kär för oss alla därför att en av dem som skötte slagan här på detta samma stadiga furugolv en vinterdag för fyra hundra år sedan var Gustav Eriksson Vasa. Den ladan skulle för länge sedan ha varit försvunnen, om inte Gustavs minne tidigt hade satt sin vakt omkring den.</p> <p>Detsamma gäller säkert också Ornässtugan. I sig själv är den ett oskattbart byggnadsminne, en stormansgård, ett träslott från medeltidens slut. Men vad som har bevarat den åt oss är det äventyr i dalasagan som hör ihop med dess höga loft. Redan på 1600-talet var den ett nationellt minnesmärke, på 1700-talet grundade dess ägare kamreraren Jakob Brandberg här en minnessamling av armborst och andra föremål som kunde knytas till Vasatiden, och Gustav III bekostade till fosterlandets och kungamaktens ära den päll av blått kronkläde som sedan ända till vår tid har överskyggat en stor, enkel furusäng, i vilken den förste Gustav mycket väl kan ha vilat före sin dramatiska flykt ur huset — om verkligen sängen stod där redan då. Hembygdsrörelsen och den historiska romantiken har vördnadsvärda anor.</p> <h3 id="över-dalälven">Över Dalälven</h3> <p>Från Uppsalaslätten sträcker sig breda sädesbygder upp mot norr — forntidsbygder, där namn som Åloppe och Vendel talar om årtusenden av svensk odling. Kring Tämnaren, den grunda träsksjön i norra Uppland, finns ännu stor bygd, men norr om detta öppna landskap ligger en mörk horisont av skog. Däruppe går moränen i dagen och bildar ett flackt, sidlänt skogsområde, som förr i tiden var en bred naturlig gräns mellan landskapen. Men över den besvärliga gränsskogen löper från söder till norr några rullstensåsar — naturliga vägbankar på samma sätt som Långheden. Forntidens ridstig blev landsväg; huvudvägarna mot norr över Dalälven löper alltjämt mil efter mil på sådana “getaryggar”.</p> <p>En av dessa gamla färdleder följer till stor del Enköpingsåsen och dess båda grenar, som övertvärar Dalälven. En av dem är Hedesundaåsen som går vidare mot Gävle.</p> <p>Den östligaste vägen till Gästrikland begagnar Uppsalaåsen, går i förbund med åsen tvärs över Dalälven och anknyter i Gävle till Enköpingsåsens fortsättning åt norr. Detta är den viktiga kustväg som på Karl IX:s befallning byggdes från rikets centrum mot Hälsingland och den svenska norden. Vägbyggarna följde ett urgammalt färdstråk, i hälsingelagen kallat Norrstigen. Här färdades stormaktstidens resenärer; i Erik Dahlberghs dagbok för 1686 läser vi: “Den 23 maij. Pingzdagen til Elfkarby… och der öfwer store Dalelfwen in i Giestrikland til Gäfle stadh.” Samma väg reste den unge Carl Linnæus då han i maj 1732 anträdde sin <em>Iter lapponicum</em>. Medeltidens Norrstig, Karl IX:s kustväg är alltjämt den viktigaste landsvägen Stockholm-Norrland. Men fallen vid Älvkarleby är nu till stor del instängda i ett kraftverk, den östliga stora vägen har därmed gått miste om sin glanspunkt, och det är mera lockande att resa över Hedesunda.</p> <p>Invid den gamla kungsgården Hadeholm kommer man fram till älven, som här breder ut sig till stora fjärdar. En färja tar bilen över till den smala Ön, tre kvarts mil i längd, med åsen som en ryggrad, med åkrar i sluttningen mot vattnet och ett par stora byar, där gårdarna radar sig utmed vägen. Ön är en naturlig brobank, byggd av åsens grus, bitvis så smal att man har vattnet tätt intill på ömse sidor om vägen. Återigen ett sund, nu med en präktig bro, och man är mitt i den stora Hedesundabygden.</p> <p>De öppna ägorna ligger på solsidan med älvens fjärdar i söder och skogen bakom sig. Den gamla bondehushållningen rörde sig mellan älv och skog, den sträckte sina armar in över skogen och ut över älvens fjärdar. Allt land som låg inom Dalälvens räckvidd var format av den mäktiga floden. I slutet av april eller början av maj steg vårflödet in över sanka älvängar och välsignade gräsväxten. Överallt på dess ängar reste sig “stackstolarna”, upphöjda plattformar för höet, som skördades mot eftersommaren för att köras hem vintertid, när tjäle, is och snö hade gjort sankmarken framkomlig. Uppe i skogen låg sommarfäbodarna, dit kreaturen vallades så snart gräset hade kommit upp, och ute på öarna i älven höstfäbodarna, där man drog in vid Larsmässtid i första hälften av augusti för att stanna till Mickelsmäss i början av oktober. Efter slåttern på älvängarna var tiden inne för denna flyttning med djuren, som fick resa i pråmar över fjärdarna. Det hela var en vändpunkt i sommarens liv.</p> <p>På Bramsön hade för sextio, sjuttio år sedan fem Hedesundabönder sina fäbodar. Härute levde fem flickor ett arbetsamt och muntert liv. Här ystades och kärnades, och en gång i veckan, om lördagarna, kom det bud från byn för att hämta produkterna och lämna i utbyte vad som behövdes i matväg. På lördagsaftonen rodde pojkarna ut till sina flickor — ja, det var roligt på den tiden, säger en av de forna fäbodtöserna, nu farmors mor i huset i en av Hedesunda stora bondgårdar — och det hände allt att flickorna på söndagsmorgonen hade god hjälp med rodden till brukskyrkan i Söderfors.</p> <p>En vår i början av 1930-talet kom jag första gången till Hedesunda. Fjärdarna var i lossning, gäddleken hade just kommit i gång och en morgon följde jag ett par bönder i byn till Bramsön och vattnen däromkring. Deras ärende var att se till ryssjorna. Det var disigt och lugnt över vattnet, där isen ännu låg blygrå inne i vikarna. Vid fastlandets stränder lyste gulröda massor av timmer, som väntade på flottningen. Vi färdades timme efter timme genom ett allvarligt sjölandskap med mörka, barrskogsklädda näs och öar. Av bygden såg man nästan ingenting från vattnet. Det enda som bröt skogssträndernas enformighet var de små fäbodvallarna med sina grånade hus. Det var underligt att tänka sig att Mälaren med lummiga herrgårdsstränder ligger bara ett tiotal mil i söder. Dalälvens sjökedja på gränsen till Uppland har redan en nordlig karaktär.</p> <p>Här är den första stora vildmarken på vägen mot norr, ett önskeland för fåglar och fyrfotadjur. Ute på Hedesunda milsvida mossar stannar om våren flera par tranor, när de stora följena drar vidare mot norr. Ett mäktigt flyttfågelsträck går fram över älven: de sista sångsvanarna för året ropade till uppbrott någonstans långt borta i diset, och ett par stora gåsflockar kom svängande över oss.</p> <p>Vid de nordliga fjärdarna steg vi i land på urskogsstränder med grova tallar över flyttblock och mossiga kummel. Medan vi satt där på en obebodd ö, kom ett par havsörnar färdande över oss. De flög mot sitt bo i skogen någonstans åt Söderfors till. Det var ett av de sista havsörnparen i det svenska inlandet. De kom med kraftfull flykt, så lågt över stranden att jag kunde urskilja färgteckningen i dräkterna. Deras tillvaro här var ett tecken i skyn av vildhet och ursprunglig storhet över detta flodland.</p> <p>Att nu, en mansålder senare i tiden komma tillbaka till Hedesunda är att möta en förändrad och förnyad bygd — förändringar också i det stora älvlandet. Den gamla bondbyn är ett landsvägssamhälle — utåtriktat, vaket, kanske gladare än förr — med höghus här och där i den äldre bebyggelsen. Tvärtom är det med älvlandet. Övärlden därute ligger tom. De gamla höstfäbodarna, övergivna redan på trettiotalet, är snart försvunna ur bygdens minne. De grå husen är borta. Täkterna växer igen. Slåttern på flad och äng härute mellan öarna tillhör helt en gången tid. Idag låter det otroligt, när en gammal bonde talar om detta slåtterliv — hur han körde och rodde ett par mils väg till en ängsholme för att hösta och tog samma väg om vintern med hästkälke över isarna för att hämta hem sin skörd.</p> <p>Förgäves tittar jag efter fladen, älvbottnen in mot Hedesunda, där man på våren rodde fram i öppen sjö och på sensommaren såg stackstolar i hundratal, fullastade med nytorkat hö. Ett stort invallningsföretag har förvandlat fladen. Den är idag en präktig åkerslätt med havre, korn och gröna vallar.</p> <p>Vad ligger bakom allt detta?</p> <p>Höskördarna från flad och äng gav möjlighet att vinterföda stora besättningar; gamla tiders kreatur stod sig gott på detta starrhö. Ymnigheten kom av de årliga flödvattnen: “hög älv gott år”, så sade man i Hedesunda, och detsamma gällde i alla bygder kring de breda, grunda älvbottnarna.</p> <p>Men så kom Siljans reglering i en första etapp, som höll älvens vatten uppe under sommarhalvåret och släppte ner det under höst, vinter och tidig vår. Det jämnade ut vattenföringen och tog bort det mesta av vårfloden. Naturen slog inte längre med ungt hjärta och rik puls genom dalföret. De många slåtterkärren låg utan vatten, obefruktade och till ingen nytta. Och för resten: starrhö är ingenting att ha för nutidens högmjölkande djur. Nu, till sist, åsyftar man en reglering av själva Hedesundafjärden — något som till nytta för kraftverken ytterligare skulle jämna ut vattenföringen; en viss dämning skulle ske och lågvattnen helt försvinna.</p> <p>Så upprullas på själva gränsen till Norrland med ens de djupgående förvandlingar som har gripit tag om hela älvdalar i den svenska norden och raserat en gammal livsföring.</p> <p>Från Gävletrakten öppnar Gavleåns dalgång en stråkväg inåt landet — en milsbred sänka som vidgas kring Storsjön. När havet efter istiden översvämmade Gästrikland, avsattes leran mest i sänkorna, och därav kommer det sig att landskapets hjärtbygder nu ligger grupperade i den breda dalgången kring Gavleån och Storsjön. Det är vidd och öppenhet över detta landskap — rika, släta åkerbygder, stora brukssamhällen, ett industri- och bondeland. Men i Järbo socken norr om Storsjön sträcker sig en flik av bygden in mellan mörka skogsberg. Här står man på välodlad, bördig åker och har för ögonen den stora gränsen.</p> <p>Detta bygdens möte med skogen är ett gott land för människor, djur och växter. Helst skall man se det en dag i skördetiden, när arbetet är i full gång. Kornet hänger sidengult i hässjorna, skrindor lastade med råg och vete vaggar på vägarna, havren sättes upp och nya hässjor växer snabbt i höjden. Jordmånen är bördig i de mjuka stigningarna upp mot bergen, och frosten kommer sent. Framåt höstsidan, när potatisen nere i storbygden redan är brunsvedd i blasten, står den här uppe ännu saftigt grön.</p> <p>Över Järbodalen reser sig Kungsberget, och i dess front mot dalen begynner norrlandsskogen av tall och gran, den hundramila skog som sedan sträcker sig så gott som oavbruten upp mot fjällen och Finnmarkens tundror.</p> <p>Men högt i skogen, i bergets branta sida lever och blommar en vild örtagård som ett minne från en klimatiskt gynnsammare period än nutidens. Det var för fem, sex tusen år sedan, då lind och lönn frodades långt uppe i Norrland och stenålderns människor plockade nötter där nu gran och mossa härskar. Kungsberget med sin rika växtlighet är ett av de bekanta “sydberg”, som i skydd av sina branter har bevarat de sista resterna av en försvunnen härlighet. Det är på milsvida sträckor en yttersta reträttplats; hasselbuskarna uppe i berget är en märkvärdighet känd över hela bygden. En hand full av lövskogens flora, de sista på skansen, kämpar här en förtvivlad strid mot den övermäktiga barrskogen. Trolldruva, hässleklocka och blåsippor blommar ännu mellan tynande snår av måbärs- och trybuskar, och en lind lyfter sitt yppiga bladverk mot ljuset mellan granar och björkar. Men en gran har trängt sig upp i lindens krona och sticker fram sina täta, skuggande barrkvistar över det fina lövet. Det är en närbild, gripande i sin åskådlighet, av denna strid mot övermakten, och det påminner om vår egen strid genom århundraden mot en karg natur här vid den bebodda världens gräns.</p> <p>I Ljusnans och Ljungans älvdalar har hasseln förekommit upp till ungefär 250 meters höjd över havet, det vill säga nästan ända till Härjedalens och Jämtlands gränser. En mängd fynd av nötskal i jorden lämnar ovedersägliga bevis för den saken. I kustlandet, i dessa älvars mynningsområden växer den ännu på spridda punkter upp till ungefär 50 meters höjd. De klimatiska villkorens försämring har alltså medfört en nedgång av hasselgränsen på ett par hundra meter.</p> <p>En motsvarande nedgång av skogens gräns mot kalfjället är också ett faktum hela fjällkedjan utefter. Att döma av stubbfynd i myrar och tjärnar högt ovan skogen går denna försämring i skogens villkor långt tillbaka genom tiderna. Den vikande tendensen har tolkats som ett utslag av den klimatförsämring efter stenålderns årtusenden, som har lämnat många spår efter sig i Syd- och Mellansverige. Men frågan är långt ifrån enkel. Det har förekommit svängningar i klimatet under de senaste årtusendena liksom tidigare, låt vara att huvudgången i det hela pekar nedåt.</p> <p>Bakom förändringar som dessa ligger också något annat: den betydande landhöjning efter istiden som måste ha gjort det bistrare i det inre av Norrland. Här är det fråga om en stigning på minst ett hundratal meter under de årtusenden som har förflutit sedan hassel och ädla lövträd trivdes i älvdalarna ända upp mot Härjedalen och Jämtland. När man vet att det i stort sett är höjden över havet som bestämmer skogsgränsen mot kalfjället, inser man genast att landhöjningen måste ha inverkat på ett ogynnsamt sätt — det må gälla hasseln och de ädla lövträden eller själva skogsgränsen. Det kan rent av vara så att skogen hela tiden i stort sett har nått samma höjd över havet men dragit sig nedåt i terrängen. Det sannolika är en fin växelverkan mellan klimatsvängningar och landhöjning.</p> <p>Vid översta gården under Kungsberget slutar vägen, man tar ryggsäcken på och följer en fäbodstig upp i skogen. Det bär uppför nästan oavbrutet, och stigen tar sig fram över breda fält av klappersten. Hit nådde havet en gång strax efter istiden. Detta skogsberg, som nu ligger många mil från kusten, låg då öppet för stormvågorna, så att sand och mjäla spolades bort och moränens stenar slipades och packades ihop till dessa klapperstensfält.</p> <p>Nu leder stigen från den forna havsstranden upp i det högland som aldrig har berörts av vågor och bränningar. Häruppe ligger kantiga block och stenar strödda bland gruset så som isen har lämnat dem efter sig. Detta är den orörda moränmarken, som bär den vida övervägande delen av Sveriges skogar, på Sydsvenska höglandet liksom i Norrland.</p> <p>En jämn ängsmark med kortvuxet gräs öppnar sig plötsligt fram för oss i skogen. Den ger intryck av en gammal gårdsvall, ögat söker märken av bebyggelse och finner snart en fyrkantig stensättning och så ännu några stycken, spridda i små grupper över ängen. Det är vad som återstår av en fäbodvall, sedan länge övergiven. Här har en gång funnits sex stugor för fäbodflickorna och sex fjås för de små kulliga korna; minnet av det hela lever ännu kvar i bygden — en sommarsaga från fordom.</p> <p>Den sommarsagan har berört hela vårt land. Den handlar om ett nyttiggörande av skogens mark för djurens och med dem människornas försörjning i en tid då urskogen ännu på många håll stod tämligen orörd kring de milslångt åtskilda vallarna. Det är samma pastorala epok som i Skåne är ett forntidsminne, i Småland och kring nedre Dalälven tillhör gårdagen.</p> <p>Här i Gästrikland har fäbodställena liksom i Dalarna på sina håll vuxit ut till små gårdar och byar. Den gamla vallen har vidgats ut och delvis förvandlats till åker, som bär korn, havre och potatis och lämnar hö till vintern. Man lever en skogsbondes strävsamma liv, ofta på ofri grund, sedan bolagen köpt gårdarna för skogens skull. Det kan bli ont om arbete under de långa vintrarna, ty allt som kan avverkas är redan expedierat och ungskogen växer sakta. Men gamla mormor i Norrbo fäbodar, nu en sådan by med arrendebönder, säger ändå, medan hon blossar på sin snugga: “Här är som ett himmelrike det byter jag inte för Stockholm.”</p> <p>Denna mångmilaskog på gränsen till Hälsingland var medeltidens Ödemården, illa beryktad som tillhåll för rövare och vilddjur. Över skogen gick den viktiga klövjevägen upp mot det stora landet i norr, trafikerad av allmoge, nybyggare och birkarlar och av långväga pilgrimer på färd till Nidaros. Nu går norra stambanan och ostkustbanan fram över skogen och Europaväg 4 öppnar en kungsled för samfärdseln mellan söder och norr. Men kring vägarna är det ännu gott om oländiga mil. Man märker något nytt i luft och skog, lätt och klart som ett ungdomsminne. Det finns över starren kring bruna bäckar och tecknas av de vita glasbjörkarna. Ensamhet vilar över stora sjöar och avlägsna skogskonturer. Det kan vara en dag i början av augusti, kräftmörkrets tid i Sydsverige. Men här uppe dröjer ljuset över vattenspeglarna natten igenom. I tidiga morgnar gnistrar östersolen genom oändliga led av granspiror och smala tallkronor. Man är med ens mitt inne i det hundramila skogslandet.</p> <p>Synerna avlöser varandra. En slåttermyr med sin bäck, sina grå hässjeställningar. En gård av den vanliga typen — en och en halv våning. Stigen mellan snår av gråvide. Klappbryggan vid stranden med hinkar, byttor. Till livet i skogslandet hör vattnet och elden direkt av skapelsen. Moderna uppfinningar har gjort allting indirekt, ställt sig i vägen för de fyra elementen.</p> <p>Man förvillar sig ner i en bäckdal med al och björk, och här i den gröna skuggan står fjälltoltan, Mulgedium alpinum, storbladig och manshög, som en första hälsning från fjällskogens ängar. Bäckdalen vidgas och under mörka höjder blänker en tjärn. Var det inte en knipa som tog till flykten därute? Nu svänger hon tillbaka över stranden för att skärskåda faran. Det visslar i luften av snabba vingslag. Allting säger det — skogen, bergen, doften ur den våta marken, bruset av en fors långt borta — detta är Norrland.</p>]]></content><author><name></name></author><category term="Skogland och fjäll"/><category term="Närke"/><category term="Värmland"/><category term="Västmanland"/><category term="Dalarna"/><summary type="html"><![CDATA[Ett bestämmande drag i det stycke natur, vi svenskar har att förvalta, är dess utsträckning över fjorton breddgrader, från mellaneuropeisk yppighet till arktisk fattigdom. Det ger spännvidd i rummet, men också i tiden, ett mångformigt och mångsidigt material för ögon, öron och alla sinnen, något väsentligt i den inspiration som genom ett par hundra år har genomlyst vår naturforskning.]]></summary></entry><entry><title type="html">Bondejord på Gotland</title><link href="https://carljohanrehn.github.io/multi-language-al-folio/blog/2022/bondejord-p%C3%A5-gotland/" rel="alternate" type="text/html" title="Bondejord på Gotland"/><published>2022-08-25T10:35:47+00:00</published><updated>2022-08-25T10:35:47+00:00</updated><id>https://carljohanrehn.github.io/multi-language-al-folio/blog/2022/bondejord-p%C3%A5-gotland</id><content type="html" xml:base="https://carljohanrehn.github.io/multi-language-al-folio/blog/2022/bondejord-p%C3%A5-gotland/"><![CDATA[<p>Överallt på Gotland låter oss fornminnena på marken urskilja hur bygden växte fram under järnåldern. Den anslöt sig alltid till stora utmarker, som gav bete, slåtter, bränsle, timmer eller andra nyttig heter och var samfälld egendom, ibland till flera byar eller rent av socknar. Överensstämmelsen med Ölands eller Smålands bondelandskap är fullständig, om man tänker på ägornas indelning och an vändning. Smålandsbondens hagar har sin motsvarighet också på Gotland; hagarna bildar liksom på fastlandet runt åker och äng en krans av kringgärdade betesområden på gränsen till utskogarna, som i gammal tid var stora gemensamhetsbeten med utlagda svedjemarker, där djuren vallades eller strövade fritt.</p> <p>Kärrslåttern var i många bygder det viktigaste av årets arbeten. Den skulle ge huvudparten av vinterfodret. De stora gräsrika sänkorna i landskapet blev tillgångar av bygdeskapande betydelse. Kring dem grupperade sig byar och hela socknar. Sådana bygdekretsar fanns överallt i svenska och danska landskap, kring de grunda, foderrika Mälarvikarna, kring Tåkern och Hornborgasjön lika väl som ut med flacka ådalar i Skåne och på Jylland. Det var ett järnålders drag i bygdens ansikte, och när kärrslåttern satte in med mycket folk, med lust och möda i dessa blöta skördemarker, då gav bondesommaren en bild ur odlingens unga tid.</p> <p>En enda storbygd i de sydliga landskapen har ända in i vår egen tid bevarat detta forntidsdrag i landskap och hushållning. Det är Vallstena och dess grannsocknar Gothem, Hörsne och Bara på östra Gotland.</p> <p>Vad som här gav bilden djup och rikedom var Lina myr, en natur tillgång av väldiga mått, en präktig allmänning mitt i bygden, en samlingspunkt för både arbete och förströelse. Ordet myr kan på Gotland betyda något annat än på fastlandet. I ett fall som Lina myr var det liktydigt med en yppig natur; myren var ett gräsbördigt kärr, en träskmark, som gav foder åt djuren, fågel och fisk åt bondens hushåll. Rikedomens orsak var gömd i själva grunden: Lina myr låg inte som öns barrskogar och fattiga myrar på den hårda, ofruktbara kalkstenshällen utan på den mjuka märgelsten som finns under Gotlands bästa bygder, dess rikaste ängar och åkrar. Lina myr var ett levande uttryck för den gamla odlingens djupa förbund med naturmarken.</p> <p>Också bygden kring Lina myr har gått in i en ny tid med nya metoder för vårt bruk av mark och vatten. En upprensning av utloppet, Gothemsån, och en stor avdikning har kommit myren att krympa till en obetydlighet och förlora det mesta av sin forna rikedom. Myrbonden med sin starrslåtter har nyss inför allas ögon lämnat fältet fritt åt sin son med traktordriven plog. Vårt släktled är det sista som har sett myren i gammal storhet.</p> <p>För mig är Lina myr ett lyckligt ungdomsminne. Redan mitt första besök i trakten förde mig samman med Arvid Ohlsson, som har sin gård i Vallstena. Hans levande kunskap om natur och odling gav just den rätta bakgrunden åt den solfyllda, yppiga verklighet som fanns omkring oss.</p> <p>Här — och endast här — fick man alltjämt en antydan om vad de frodiga myrarna med sina rikedomar av gräs och starr en gång har betytt för boskapsskötseln på Gotland. Hundratals tunnland på Lina myr har ända sedan förkristen tid givit väldiga höskördar åt bygden.</p> <p>Vid Lina träsk, en grund sjö i myren, syntes i kärret en gata eller väg, som från fastmarkskanten ledde rätt ut över de jämna, djupgröna slåtterytorna. Min vän hemmansägaren visste besked om denna egendomliga väg. Den kallades risbron och var tillkommen helt för myrslåtterns skull. Alla visste att den var gammal — <em>hur</em> gammal kunde ingen säga. Risbron var byggd av grangrenar, utlagda på hängdyn i ett tjockt lager, där ovanpå ett skikt av kalkstensplattor och överst grus. Vägen hade sjunkit i myrjorden, men under grus och sten låg grangrenarna alltjämt friska. Ett stycke ovanför Lina träsk fanns ytterligare en sådan risbro ut över myren. Dessa myrvägar berörde den ena slåtterytan efter den andra därute på myrvidden. På dem har hölassen genom hundratals år vaggat fram över myrens gungfly.</p> <p>Risbron vid Lina träsk var den rätta vägen ut i myrens vattenrike. Vi följde den långt ut över den gungande grunden; härute i sina djupare delar var myren ett enda jättelikt gungfly. Det kändes vådligt, när vi slutligen lämnade risbron mitt ute i detta moras och satte foten på flyets gröna matta. Denna matta med sitt flätverk av rötter skilde oss nu från en svart avgrund. Hängdyn var tio meter djup här ute; min vän och vägvisare har själv mätt detta hemska djup med en granspira, som han en gång med stort besvär släpade ut i myren. Det pöste och bubblade i gungflyet runt omkring oss. Nu var det varmt i luften och varmt i den feta gyttjan; allting växte, sprängde knoppar och hölster, trevade genom träskvattnet, sträckte sig ur sumpen mot luft och ljus. Det sköt upp som gröna hjälmbuskar ur de jättelika, urgamla starrtuvorna, svärdsliljorna stod givakt i vackert avrundade grupper med de svärdlika bladen militäriskt sträckta mot skyn och de stora blomknopparna färdiga att veckla ut sina liljor av guld. Näckrosbladen skymtade leverröda därnere i vattnet; vi befann oss just i kanten av Linaträsk, där de vita näckrosorna framåt högsommaren skulle slå ut i tusental på vattenytan. Över hoptrasslade massor av bladvass, ag, starr och svärdsliljor lyfte sig ett och annat videsnår som en ofantlig grön kupol. Vi trängde mellan armtjocka grenar in i dessa gröna rum — detta var myrens, gungflyets innersta, en träskdjungel som i de heta länderna, en förbryllande, nästan förskräckande rest av urvild skapelse. Luften stod tung härinne, som upp en dunstig, frän andedräkt ur allt som sköt till blomning och allt som multnade. Här fanns gömställen i oändlighet för träskets och myrens fåglar; man såg dem inte, men hemlighetsfulla skuggor flyttade sig i det gyllengröna solspelet genom vide och vass, och det prasslade förstulet till höger och vänster.</p> <p>Ur agens djup hördes underliga grymtande ljud, ibland tätt intill oss; det var vattenrallen, som smög där i skymundan. Han talade om var han fanns, knorrade misslynt över vår förmätenhet att tränga in i hans djungel men aktade sig väl att visa en enda fjäder av sin vackra uppenbarelse.</p> <p>Från strandmaden kring risbron kom kornknarrens kärva bröllopsmusik — snärp snärp, snärp snärp — envist upprepat i oändlighet, fast det var mitt på blanka förmiddagen. Kornknarren hör till de fåglar, som försvinner; i min barndom hörde man hans snärpande från alla åkrar och ängar hela kvällarna igenom, nu händer det sällan. Sällsynt har han alltid varit i den meningen att han ytterst sällan visade sig; han höll sig undan lika skickligt som rallen. En enda gång för många år sedan har jag sett honom då han ropade. Det var vid full dager som nu. Han stod några meter ifrån mig i kortvuxet gräs, så att halsen och huvudet stack upp. När de sträva ropen frambragtes, höll han näbben riktad rakt uppåt och alldeles vid öppen, så att det röda gapet lyste.</p> <p>Detta var vad vi hörde ur myrens fördolda. Men himlen över Lina myr lät oss se mera — något av det yppersta i fågelväg, som tillhör dessa snart försvunna vattenvärldar. Rymden var full av fladdrande vingar. Om varandra virvlade tärnor och måsar på insektjakt i den vackra, ljumma dagen. Det var inte bara de vanliga skrattmåsarna i hundratal och åter hundratal; också några dvärgmåsar, de sällsyntaste av alla myrens fåglar, seglade och fladdrade däruppe i den rörliga härskaran. Vi kunde skilja dem från skrattmåsarna på deras vingar, som såg mörkare ut underifrån och lyste vitare i framkanten. Men gång på gång tappade vi bort dem i den svingande dansen. Lättare var det att känna igen de svarta tärnorna, ölands- och gotlandsmyrarnas fåglar framför andra. Alldeles svarta var de inte, trots namnet, snarare sotgråa med något ljust askfärgat i dräkten. Minst ett trettiotal av dessa märkvärdiga fåglar svärmade högt i luften över träsket. Man såg tydligt, att de jagade insekter; seglandet avbröts gång på gång av hastiga utfall åt höger och vänster och livligt vingfladder. Svarttärnorna lägger sina ägg på hängdyn i våtaste kärret, och deras ungar spatserar sedan på näckrosbladens matta ut i världen.</p> <p>Vid Linaträsk låg ett par “flatäsker”, gotlandsträskens egen typ av eka, flatbottnad, som namnet anger, liten och smal, lansettformig, spetsig i båda ändarna, gjord att tvingas genom ag och vass. En flatäske stakas fram. Åror har man ingen användning för; det finns varken årtullar eller tofter. Man står i äsken och håller balansen med sin egen kropp och den långa stången; ett konststycke är det utan tvivel. Vid båtläget med de märkvärdiga farkosterna fanns ett ljuster och några ryssjor på tork. Det hela såg ålderdomligt ut; det var som en syn ur fornhistorien, när min följeslagare sköt en av de små ekorna i vattnet och med osviklig säkerhet stakade sig ut genom vassen.</p> <p>Som hemmansägare i ett av grannlagen kring Lina myr har Arvid Ohlsson genom några årtionden haft sin del i myren och dess arbetsliv. I en bok om sin bygd har han givit oss en livfull och rikhaltig skildring ur myrens kulturhistoria, i synnerhet av sommarens slåtterliv. Det var hög tid. “Bonden känner ej sin farfars far”; om ordspråket talar sant, så är det lika sant att väsentliga sidor av hans liv och arbete är glömda nästan i samma stund som hushållningen läggs om.</p> <p>De grunda vattnen i myren var berömda för sin rikedom på fisk. Här fanns gädda, lake, mört, id och abborre. Laken högg man med ljuster, då den i december, medan myren var översvämmad, gick upp på grunt vatten för att leka. När träsken sedan hade frusit till och isen ännu var glasklar, fick man det stora nöjet att klubba lake och gädda på “synis”. Då gick fisken upp tätt under isen; det gällde att närma sig med tillbörlig försiktighet och anbringa det bedövande slaget på isen rätt över huvudet. Därefter fick man kvickt hugga hål och hämta upp sin lake eller gädda, medan den ännu var avdånad.</p> <p>“Praktiskt taget hela året stod träskets och myrens rika matbod öppen för människorna.” Så säger Arvid Ohlsson i sin bok. I mars inträffade en stor händelse i årstidernas gång: idens uppvandring från Östersjön. Lina myr tillhör Gothemsåns vattensystem; i hundratusental steg iden uppåt mot vårfloden. Den lekte i mars och april på gräsbotten i träsken; man fångade den med håv och tinor vid uppgången genom ån och med ljuster, ryssjor och nät i träsken. Det hela var ett motstycke till laxälvarnas stora skådespel i en jungfrulig natur; här som där kom en hel befolkning, människor och djur, till möte med härligheten. I Linaböndernas hushåll var den saltade iden från vårfisket en stående rätt månader igenom.</p> <p>Allt eller nästan allt detta är nu förbi. Torr och sprucken i hög sommarsolen ligger den träskbotten, där svarttärnornas små ungar seglade på näckrosbladen. Med svidande hjärta har vi här måst ta farväl av den sista fulltonigt levande stormyren. Ett natur- och kulturminne av omistlig art har skurits sönder och skapats om till något annat.</p> <p>Så är det överallt på Gotland. Väster om den stora jordbruksbygden i Hemse låg Mästermyr, en av det gamla Gotlands största och märkligaste myrar. I nutiden går en landsväg rätt ut över de flacka vidder, som ännu i våra föräldrars barndom var en hel värld av starrängar, aglundar och blanka vattenytor, där näckrosorna glimma de medan luften över myr och vatten skälvde av ivriga, skarpa fågelröster. När vi nu, en vacker dag i september, far vägen fram över Mästermyrs område, hör vi i stället en självbindare väsnas på sitt eget sätt, rasslande, taktfast, som en jättelik syrsa i grönskan. Det gröna är inte längre starr, fräken och ag; det är timotej, foderbetor och hampa. Hela den östliga delen av Mästermyr har förvandlats till ett jordbruksområde med rik växtkraft och skön frodighet. Nu skördas foderbetorna; de tornar sig i rödgula berg på myrodlingen. Och nu är hampskörden i full gång; vad självbindaren slukar och spottar ur sig i tunga kärvar är just den frodvuxna mörka hampan. Det är en präktig och ovanlig skördebild; man tänker på välodlade slätter långt nere i det sydliga Europa.</p> <p>Bonden, som kör traktorn framför den stora maskinen, säger mig att hampan ger 1 200-1 400 kronor per hektar; det är tågorna, spånadsämnet, som utvinnes. Rik avkastning ger också vårrapsen. Växtföljden är i allmänhet:</p> <blockquote> <p>Första året: hampa,<br/> andra året: vårraps eller rotfrukter,<br/> tredje året: korn, med insåning av vallgräsfrö.<br/> Därefter i 10-15 år: foder- och betesvall.</p> </blockquote> <p>Det viktigaste är vallodlingen; utan de väldiga höskördarna och det rika betet på den forna Mästermyr skulle man inte kunna hålla mer än hälften så stort djurbestånd vid gårdarna. De många djuren ger rikligt med gödsel, som kommer fastmarksjorden till godo. På detta sätt har utdikningen av Mästermyr medfört ett uppsving för lantbruket i hela bygden.</p> <p>Allt detta är förträffligt. Men omvandlingen har också en annan sida. Bortom den bättre hälften av Mästermyr, det landet Gosen, ligger den sämre: bortom hampfält och gröna vallar finner man sig plötsligt försatt i en underlig gulblek, nervissnad värld, som breder ut sig ökentorr och tyst som själva döden. Vad är detta?</p> <p>Det är de utdikade träsken. Vattnet, som här gav växt och fägring åt en hel värld av liv, är borta, utrunnet till sista droppen. Kvar finns bara de dödvita blekebottnarna. Det enda man hör i denna dystra omgivning är det krasande ljudet av döda musslor och snäckor, som krossas under fotstegen.</p> <p>Sannerligen, den odlingsbara delen av Mästermyr är vunnen på bekostnad av den andra, den är vunnen till priset av en säregen, rik natur, som gav god jakt, värdefullt fiske, trevnad och färg åt livet.</p> <p>Vi lever inte av jakt och fiske i nutiden, långt mindre av bara skönhet, säger den moderne lanthushållaren.</p> <p>Nåväl, men är vinsten säker? Det är just den stora frågan.</p> <p>Man rubbar inte ostraffat naturens egen jämvikt inom ett stort vildmarksområde som Mästermyr. Den sanningen har bygdens bönder fått lära sig. Den stora utdikningen fullbordades i början av detta sekel. Några årtionden därefter, när de döda träskbottnarnas kalkbleke hade blåst som ett fint stoft för alla vindar och lagrat sig i de långa, dyrbara kanalerna, då var myren nära, mycket nära att komma till makten igen och rycka marken ur människornas våld. Vårflödet, som ofta är våldsamt och översvämmar myrområdet, kunde inte rinna undan, eftersom kanaler och diken var fyllda med kalkbleke och därtill igenvuxna. Vattnet stod åter blankt över träskbottnarna, det glittrade mellan döda tuvor och svallade högt över åkrar, vägar, broar inom hela den forna Mästermyr. Gårdarna var skuldsatta efter utdikningen, tiderna var dåliga för svenskt lantbruk, det gick inte att få nya lån. Då, i nödens stund, trädde staten emellan och räddade den stora myrodlingen. Kanaler och diken blev upprensade, och vattnet rann undan.</p> <p>Men försvaret av den erövrade marken kräver ständigt ny möda. Nya svårigheter närmar sig. Det väldiga kanalsystemet växer sakta igen på nytt, så att översvämningarna ökas och vattnet stiger i åkrarna; på Mästermyrs marker är de våta åren sämst, de torra bäst — tvärtemot förhållandet på vanlig fastmarksjord, där Gotlands beryktade försommartorka ofta blir ödesdiger. På myrodlingar är det alltid så att det mullrika torvlagret sakta sjunker ihop och förintas; detta försämrar marken, gör den alltmera vattensjuk och tvingar myrodlaren att gräva diken och kanaler djupare. Härtill kommer att myrjord fordrar mycket konstgödsel och därför är dyr att bruka.</p> <p>Vad som här har sagts om Mästermyr illustreras tyvärr alltför åskådligt av Lina myr och dess öden efter den stora utdikningen i slutet av 1940-talet. I början var det lust och liv. Traktorerna surrade överallt därute på den forna myrvidden, väldiga ytor plöjdes upp och besåddes. Åkerjorden till de många gårdarna var med ens fördubblad, ja mer än så. De första skördarna av havre, potatis, raps, vete och vallgräs var präktiga nog. Det låg allmän tillförsikt i luften. Men så kom där ett par vintrar med mycket snö, ett par vårar med väldiga vattenflöden. De gamla i trakten återsåg sin ungdoms Lina myr — aprilsynen av ett milsvitt svämmande vatten. Och fåglarna var genast där — de flyttande flockarna av sångsvanar, grågäss, änder och skrakar, beckasiner, vipor, brushanar, hela den brokiga skaran från forna lyckliga vårar. Rödspovarna, myrens ädlaste fåglar, spelade i mångtalig kör under himlen.</p> <p>Men lyckan var inte kommen tillbaka. Myrjordarna hade sjunkit, kanaler och diken vallats igen. De nyvunna åkrarna stod vattensjuka, höstsäden tynade, vårsådden blev sen och äventyrlig, skördarna där efter. Och myren tog tillbaka sin egendom: stycke efter stycke, teg efter teg med varje vår och sommar som gick. I slutet av 1950-talet fanns där en ny Lina myr, i mångt och mycket en förnyad skapelse, ett gräsrike av en frodighet och kraft som var storartad. Genom en oändlighet av örter och gräs — ängskavle, älggräs, kärrtistel, kärrtörel och mycket annat, en grön djungel som nästan slöt sig över ens huvud — kunde man gå kilometerlångt ut mot det sankaste partiet, där stora rundade videbuskar fortfarande fanns kvar. Under fötterna kände man plogtiltor och igenvallade diken. Odlingen var slagen tillbaka.</p> <p>För mitt minne står en juninatt i Lina myr — det måste ha varit år 1959 — som en oväntad, fullkomligt otrolig upplevelse. Det var dagg och dis och midsommarmånadens halvljus, en födslostund, en återkomst som lämnar tiden åt sitt värde och lär oss att forntid är yttersta framtid. Gräsöknen levde med varje strå och varje blad, marken levde, den andades med natten själv. Ur jord och växtlighet steg en andedräkt som var “tusende salvor”. Och jorden sjöng. Gräshoppsångaren surrade minuter igenom utan att hämta andan. Kornknarren ropade från alla håll; det var full musik, vi kunde höra tio, femton fåglar på samma gång. Här fanns i Lina myr det året minst ett femtiotal musicerande kornknarrar — alldeles säkert något enastående i samtidens Sverige.</p> <p>Men allt detta var en kort återkomst, en snabbt parerad framstöt av den natur som alltid finns tillreds och segt väntar på sin tur. Grävmaskinerna kom tillbaka. Traktorer, sånings- och skördemaskiner står återigen för musiken i Lina myr. Den nya dagen är vår — så länge den varar.</p> <p>Svenska naturskyddsföreningen har inköpt och fredat en rest av myrens domän, den sankaste biten med kärräng, videsnår och en alltjämt värdefull återstod av det färgrika fågellivet. Här begrundar man ordet naturminne. Idag gäller det minnet mera än verkligheten. Men vem blir den siste segraren?</p> <p>De största svårigheterna i gotländsk lanthushållning vållas av den envisa sommartorkan, som förefaller att ständigt bli värre. Underligt är det inte att denna uttorkning av insiktsfulla hushållare har satts i samband med de väldiga torrläggningarna. Det måste dock betyda mycket att nära nog hela den tiondel av Gotlands yta, som av naturen bestod av vattendränkta kärrmarker, nu ligger utdikad. Grundvattnet har sjunkit i alla bygder runt de forna myrarna, och en mängd källor har sinat. Mer än en bonde har trott sig märka en försämring av skördarna på fastmarksjord intill de dikade myrarna; det skulle betyda att man vinner nya åkrar och fördärvar de gamla! Vattenavledandet från den sommartorra ön har säkert gått för långt. Det torde vara en angelägenhet i allas intresse att bevara de fåtaliga ännu odikade myrarna på Gotland.</p> <p>Den forna gräsbördiga myren var fogad in i bondens hushållning. Men allt vad han hade att beställa därute, det gjorde han med lätt och följsam hand. Myren var först och sist natur. Något annat var det med gutarnas änge. Det var en skapelse på lövskogens grund, en fulländad enhet — liksom hagmarken en mjuk förening av natur och människoverk.</p> <p>Lina myr i gammal mening är förlorad. Men trakten har i behåll en annan dyrbar rest av det forna. Det är Alvena lindaränge i Vallstena socken. Detta änge, ett av de vackraste på Gotland, har förvärvats av Naturskyddsföreningen och hävdas omsorgsfullt efter gammal ordning.</p> <p>Med särskild glädje minns jag en majdag här i Alvenaänget till sammans med Arvid Ohlsson, vars gård ligger tätt intill.</p> <p>De släta, blomrika “slåttarna” — slåttergläntorna — låg vackert inramade av hasseldungar och små grupper av ek, ask, lind, alm och vildapel. På några ställen kunde man se att marken tidigare hade varit brukad som åker. Detta var fornåkrar, kringsusade av lövskogens träd. Här har järnåldersbonden skördat korn och lin. Hans sentida arvtagare pekade på hopsjunkna stengärden, som en gång har begränsat fållor och fägator. Vad vi såg i detta stora änge var i ordets reella mening en grundplan till gård efter gård med bostadshus, fähus, rasthagar och fägator ut mot alvar och betesskog. Under grön mossa, blommor och ormbunkar kunde vi urskilja de stora rektangulära grundmurarna till dessa bondehus. Hade vi sökt under ängs mattan, trevat i mullen, skulle vi ha funnit hål i jorden, stolphål i en dubbel rad efter den träkonstruktion som bar upp taket. Vi skulle ha fått sot på händerna nere i dessa hål, ty elden har en gång för femtonhundra år sedan ödelagt dessa gårdar i Vallstena lindaränge liksom hundratals andra på gutaön.</p> <p>Var det fiender som härjade och brände? Eller var det gårdsfolket som med egna händer satte eld på hus och hem, när hungersnöd, som gutasagan förmäler, tvang en tredjedel av Gotlands bebyggare att överge sin ö? Något säkert besked får vi aldrig.</p> <p>Ingången till ett sådant järnåldershus befann sig på gaveln. Min vän och följeslagare böjde buskarna isär och blottade en kalkstens häll, tröskelstenen framför dörren. “Nyckeln hittade jag för femton år sen”, sade han. “Det var när jag plöjde opp ängsbiten här utanför gaveln. Den ska du få se.” En stund senare höll jag i min hand en grov, starkt rostanlupen nyckel av järn, egentligen en enkel järnten, sinnrikt bockad. En sådan nyckel gick till ett lås av trä, ungefär av det slag som var i bruk ännu kring senaste sekelskiftet. Från min barndoms gamla prästboställe i Östergötland minns jag ett dylikt lås, en väldig konstruktion av trä, innantill på visthusbodens dörr.</p> <p>Man har rönt ut att dessa järnåldershus var hallbyggnader med en hög takresning vilande på den låga stenfoten och, som sagt, med en dubbel rad av stolpar som bar upp taket. Mindre bekant är det nog att man i Visby, i Gotlands fornsal, kan beskåda en samtida avbildning av sådana hallbyggnader. Det är en av Gotlands berömda bildstenar — den praktfulla stora stenen från Hunninge — som i de två nedersta bildfälten visar en rad av dessa höga järnåldershus. Det högra fältet ger oss en stiliserad bild av en hel by; det är sex hus, som vänder sina gavlar mot betraktaren; på alla husen ser man överst de festligt svängda “brudstängerna” — Fåröborna säger vindskaidar — och på tre av de sex en kontur som återger ingången. Det vänstra bildfältet rymmer sådana höga hus och möjligen ett par mindre. För övrigt framställes en strid: en fiende söker med höjda vapen tränga sig genom ledet eller grindöppningen in på det kringgärdade tunet, som försvaras av två kämpar med båge och pil. En kreatursfigur gör klart vad anfallet gäller, boskapen, den primitive bondens viktigaste egendom, hans nödtorft och rikedom.</p> <p>De höga gavlarna på bildstenen, vännen Arvids livliga ord och den bastanta nyckeln lät mig i fantasien se den präktiga hallbyggnaden, där den reste sitt branta tak högt till väders mellan träden i Vallstena lindaränge. Några år därefter såg jag den i verkligheten. Det var på Lüneburger Heide i Västtyskland. Detta egendomliga stora hedlandskap är i mångt och mycket en illustration och förklaring till forntidens bondeland i Sverige, icke minst på Gotland. Det ger nyckeln till de väldiga förändringar på marken som har skett och sker i växelverkan med vår egen verksamhet. Och det må här försvara en liten utflykt från Gotland.</p> <p>“Potatisväder” var i min lantliga barndom det önskeväder som behövdes för potatisplockningen. Det var lyckligtvis ganska pålitligt: ungefär i månadsskiftet september-oktober fick vi några lätta, stilla, torra dagar, då jorden redde sig och villigt släppte ifrån sig den mogna potatisen. Löst folk som åker bil har sin egen fördel av potatisvädret. Det kom i fjol i rättan tid: vi for över de danska öarna, Schleswig-Holstein och Lybeck till Lüneburger Heide.</p> <p>Det bor 60 000 människor i staden Lüneburg, trafiken på torget är livlig, men torget heter Am Sande; det leder tanken till den ljusa, fina sand som lyser i alla stigar och hjulspår över heden. Denna sand ligger fången under ljung och skog, ett säkert fängsel så länge det aktas väl. Men ljungtäcket är ömtåligt, det slits av människofötter, betande djur, lastbilar och traktorer.</p> <p>Vi följer till fots en liten väg, förbjuden för bilister. Här och där i de väldiga ljungfälten öppnar sig åkerrutor med rågstubb eller höstraps. Gång på gång passerar vi liknande rutor, men övergivna; det är åkerjord i vila, där ljungen sakta vandrar in, så att heden ligger färdig på nytt innan bonden kommer tillbaka med plog och harv. En liknande hedodling med långa trädesperioder mellan grödorna har förekommit också i Sverige; den finns beskriven av Linné i hans “Skånska resa”. Vår vandring in över hedkullarna mot höjdpunkten i det hela, Wilseder Berg, låter oss ana omskiftelser av väldiga mått genom odlingens årtusenden. Redan åkerrutorna, kringströdda i den mörka ljungmattan, är vittnesgilla nog; de säger oss vad heden är — alls inte någon ursprunglig natur, utan en skapelse av gammalt bondebruk. Det ursprungliga, det förmänskliga på denna mark var skogen. Ett bevis har vi framför oss mitt på rama heden — några jättelika ekstubbar, nyss blottade och upptagna vid en grundgrävning. De ställer fram för fantasien en skogstavla, den hundramila ur skogen, där forntidens germaner jagade bison och uroxe eller röjde med eldens hjälp för sin svedjeråg och för gräsbete åt kreaturen.</p> <p>Mitt ute på öppna ljungen, mellan glesa furor långt under hedens himmel, lyfter sig ett hus med en ovanlig takresning. Vi går närmare och häpnar över den mäktiga profilen och det tunga vasstaket. Ingång på gaveln, en dörr av grova plankor, inga fönster, inte den minsta lilla ljusglugg.</p> <p>Fårspillning och spår av små klövar i sanden förråder husets användning. Dörren är olåst, jag går in på det halmströdda jordgolvet. Där inne är tomt nu mitt på dagen — djuren på bete. När ögat har vant sig vid den skumma dagern ser man över sitt huvud ofantliga takstolar av rundtimmer; måtten är snarast monumentala. Och nu kommer det märkliga: de grova stockar som bär upp vasstaket vilar — eller rättare står — med sina tjockändar direkt på en stenfot eller grund av råa flyttblock, hoppassade ganska väl men utan murbruk.</p> <p>Det är en stensättning av identiskt samma slag som husgrunderna på Öland och Gotland. Det hela är en uppenbarelse ur västeuropeisk och baltisk pastoral, en gengångarsyn ur det längst förflutna, men påtaglig, närvarande för alla sinnen, full av saft och kraft. Lukten av fårgödsel sticker i näsan, det är betryggande, en garanti för äktheten, just vad som behövs i en tid av bildväsen och museal efterskörd.</p> <p>Att järnålderns gotländska och öländska hus är levande i dagens Niedersachsen är väl intet större under än att eldhuset, det äldsta nordiska timmerhuset, ännu finns kvar i vårt eget land. Eldhus har byggts och brukats ända in i vår egen tid; vid fäbodar under Nipfjället i Dalarna har jag själv sett ett par sådana, byggda under åren kring 1920.</p> <p>Och här är vi tillbaka i det gotländska paradiset. Ju längre man strövar i dessa ängar, desto tydligare urskiljer man gård efter gård med kreatursfållor och fägator, markerade av låga kullerstensmurar. Vi får tänka oss att stengärdena hade en påbyggnad av trä eller taggiga buskar, “tynne“ — hagtorn, slån, nyponbuskar — som det alltjämt brukas. Nu är dessa stenmurar i stället vackert överklädda med hassel, hårdved och andra buskar; det hela är en tjusande förening av uråldrig ruin och nylövad vår. Sådana lövhäckar — gotlänningen kallar dem vastar — bildar ett festligt galleri av gröna lövsalar, den ena bakom den andra, med himlen till tak och färgrika blomstermattor på den jämna marken.</p> <p>Det är skugga och sol, fågelsång och en frid som övergår allt förstånd. Vi vet att en sångfågel tillbringar sin dag med att jaga och döda, att allt levande dödar för att leva, att ett lyhört öra hör giriga käftar mala och krasa sönder sitt rov överallt i detta paradis, i trädens kronor, i gräset, i mullen. Och ändå: sången klingar, det är lust i solen, ro i de svala skuggorna. Hur är det möjligt? I detta finns undret, den befrielse som aldrig ges åt vår tanke men är verklighet — trots allt och överallt.</p> <p>Så tedde sig Vallstena lindaränge, och det märkliga var att den sköna odlingsbild, vi hade för ögonen, i stort sett var densamma som i forntiden, fastän gårdshusen nu låg på annan grund. Den unge bonden, som förde mig genom sitt änge, var den siste i en oöverskådlig rad av odlingsmän, som har brukat denna mark på samma sätt, son efter far, allt från heden tid.</p> <p>Den vackra, ljusa majdagen var knappt halvliden. Vi gjorde från Vallstena en rundtur på mellersta Gotland, till några av de gårdar som ännu har kvar en bit av sitt änge i gammaldags välhävdat skick. I Laxarve, som är ett prästänge tillhörigt Boge församling, såg vi den vita skogsliljan i blom; den är känslig för slåttern och håller sig mest i skyddade vrår mellan vastar och hasselbuskar, dit ingen lie kan nå. I “högården” under Hejnums prästgård stod askarna fint “klappade”, d. v. s. hamlade; det var inte bara gräset utan också trädens löv som togs till vara. Ask och lind, beskurna på detta sätt, ger åt gutarnas änge ett egenartat drag som inte får fattas.</p> <p>Högården i Hejnum tillhör Tingstäde kommun; här får skolbarnen en extra friluftsdag för att vara med och röja — “faga” — i änget. Det blir fröjd och saft och kakor men också ordentligt arbete: att faga, det är att feja, göra rent på marken från löv och grenar; fagningen är nödvändig för att få god gräsväxt. I maj, när gräset är “fagningsgroet”, när det har lyft lövmattan, så att den lossnar från marken, då är det tid att faga. Dessförinnan bör man ha sörjt för att “tröska” sönder gödselkakorna efter höstbetningen och sprida gödseln över slåttarna. Fagningen bör ske så sent som möjligt för att lövet skall hinna bli väl urlakat och ge ifrån sig sina näringsämnen. Vid fagningen räfsar man ihop lövet till vissa bestämda ställen och bränner det, varefter askan sprides ut. Min vän visade mig sådana brännfläckar, där fagningselden har flammat i hundratals vårar; för att spara mark använder man alltid samma fläck, ty där växer ingenting.</p> <p>Vi befinner oss till sist i Eksta socken, i Burgänget, som är ett av de allra vackraste på Gotland. Det skötes alltjämt på riktigt och fullständigt vis, med slåtter och lövtäkt. Slåttern sker nu visserligen med maskin; med handkraft går det inte längre, varken ekonomiskt eller manuellt, ty arbetskraften är för dyr, och ingen kan längre hantera en lie. Så säger gårdens husbonde. Men han tillägger genast: “Det sista är kanske för mycket sagt; hemma kring husen slår vi med lie som förr och begagnar sigdspånen med fett och sandstensmjöl att bryna med.”</p> <p>Vad är nu detta? Vad är sigdspånen för något? Och hur skall man förklara det underliga föremål som ligger här i gräset? Frågorna hopade sig. Arvid Ohlsson hade visat mig en sigdspån och hur den användes.</p> <p>Det underliga föremålet var en flat stenhäll, som låg djupt nersjunken i gräset alldeles intill portgaveln på ett av de forna stora gårdshusen i Burgänget. Hällen var av kalksten och på den flata översidan såg man tre skåror, mjukt rundade i bottnen och ungefär två tredje dels meter i längd. Det var en av dessa s. k. svärdsliparstenar, som har hittats i stort antal både på Gotland och på fastlandet. Detta var en lös kalkstensflisa, men rätt ofta finner man skåror i fasta kalkstenshällen eller i ett block av urberg.</p> <p>En sen tids bygderomantik har skapat den underliga myten att forntidens kämpar har slipat sina svärd på dessa stenar. De långa rännorna skulle ha uppstått på det viset. Mycket talar emellertid så bestämt mot en sådan tolkning att den alls inte kan godtagas av forskningen. Tvärtom: det enda man säkert vet om dessa “svärdsliparstenar”, det är att inga forntidens kämpar har slipat sina svärd mot dem. Många kloka huvuden har lutats över deras gåta. Många tydningar har kastats fram och prövats mot var andra, inte minst på Gotland. Nu fick jag själv nöjet att åhöra en sådan diskussion.</p> <p>Arvid Ohlsson hade just berättat om grusstenarnas och sigdspånens användning vid slåttern och ville tänka sig att svärdsliparstenarna har begagnats ungefär som grusstenen i en senare tid, för finmalning av sandsten till slipmedel. Man skulle alltså ha använt en klappersten, lagom stor att gripa om; han sökte praktiskt påvisa att denna finfördelning med minsta kraftåtgång kan utföras genom en armrörelse fram och åter; kroppens ställning och armens längd bestämmer då längden av den ränna som efterhand bildas i stenen. Och, märkligt nog: rännans form i båda ändarna stämmer med ett sådant antagande; framåt och bakåt slutar den på bilden som man tydligt kan se inte tvärt utan helt mjukt, vilket motsvarar tryckets minskning mot ändpunkterna. Det är ju också känt att man vid många stenar av detta slag har funnit inte bara rester av sandsten — fastän sådan annars saknas i trakten — utan också de runda malstenarna. Så långt Arvid Ohlsson.</p> <p>Här i Burgänget och på flera andra håll, t. ex. vid Haidby nära Torsburgen, ligger de märkvärdiga sliphällarna mitt i bebyggelsen. Vanligt är annars att man finner dem långt ute i terrängen, i kanten av sådana lågmarker som fordom har varit slåtterkärr. Mårten Sjöbeck, vars skarpsinniga och fantasiburna studier i odlingens historia redan tidigare har relaterats här, tar fasta just på denna placering och framhåller att dessa stenar måste ha haft ett samband med slåttern. Ett sådant block — i detta fall av urberg —, “Heda vädsten” i Vånga socken i Blekinge, skulle enligt Sjöbeck ha begagnats för slipning av de brynstenar, med vilka man skärpte liarna under slåttern. Att hålla lien skarp måste under järnåldern liksom senare i tiden ha varit en angelägenhet av första ordningen i det livsviktiga slåtterarbetet. Problemet bör ha varit särskilt besvärligt i en tid som ännu inte kände stålet.</p> <p>Detta låg nära Arvid Ohlssons uppfattning. Så tyckte åtminstone jag. Men tredje mannen i vårt lag hade mycket att invända, bland annat detta: små sandstensbitar krossar man lättast på samma sätt som man använder en mortel och mortelstöt, genom stötar med effekt av krossning och till sist en malande rörelse, runt, ungefär på stället — precis vad som sker mot grusstenen. Nej, de långa rännorna, djupt nerslipade till och med i hårda graniten, kan inte ha uppkommit bara genom krossning av sandsten. Något måste ha slipats i dessa rännor, och detta något måste ha varit fastsatt vid en stake som hängde löst vid t. ex. en trädgren och kunde röras som en pendel av och an mot stenen. Staken fördes med handkraft; det fast satta föremålet pressades och gneds mot stenen; med vattnets hjälp — benämningen vädsten, vätsten får inte glömmas bort — gjorde sandstenspulvret sin goda effekt och slipningen fortskred, också ner i det hårda underlaget.</p> <p>Men vad var det man slipade? Kanhända ett yxämne av sten, av granit eller grönsten? Eller av flinta?</p> <p>Antagandet fick omedelbart ett genmäle, till synes dräpande: “En sten- eller flintyxa mitt i järnåldern - orimligt”!</p> <p>Men tydligt är att järnet långt fram i tiden var sällsynt och dyrbart; bland de otaliga lösa fynden av redskap från förhistorisk tid finns inte en enda yxa eller yxhammare av järn, som säkert kan dateras till nordisk järnålder. Med andra ord: vi tvingas till antagandet att de arbetsyxor som under bronsåldern och ännu under järnåldern svingades i dagligt liv helt enkelt var av sten eller flinta.</p> <p>Det är ett faktum att stenyxor har hittats i mängd inte bara på sådan mark, som under forntidens årtusenden var upplyft över havets nivå utan också på de lerslätter som ända in i historisk tid har varit havsbotten.</p> <p>Men slipstenarnas utbredning i terrängen tycks ju ibland antyda ett samband med kärrslåttern. Hur rimmar det ena med det andra?</p> <p>Där kom också genast ett inpass: yxtillverkningen var livsviktig men ytterst tidskrävande. Den gav ett överskott av fint sandstensmjöl — just sådant som brukades till sigdspånen. Var det inte förnuftigt att när så var möjligt hålla till med yxtilltillverkningen där sand stensmjölet behövdes också för annat bruk?</p> <p>Det var två erfarna gamla gotlänningar som diskuterade. Jag har sökt referera deras uppslag och synpunkter. Kanske leder de åt rätt håll, kanske öppnar de nya utsikter på väg mot gåtans lösning.</p> <p>Säkert är att de märkvärdiga slipstenarna har en grundläggande plats i vår forntida hushållning — antingen de först och sist hörde ihop med yxtillverkningen eller bara tjänade till finfördelning av slipmedlet för böndernas liar och skäror. Det har framhållits, kanske särskilt av Mårten Sjöbeck, att de skärande redskapen av järn var en viktig förutsättning till järnålderns och vikingatidens uppsving i nordisk odling. Ännu i mans minne var lien en dyrgrip, som med stor omsorg förvarades i hemmet mellan somrarnas slåttermödor.</p> <p>Härom året fick jag vara med på en av märkesdagarna i gammalt gotländskt bondeliv. Det var fagningen i Alvena lindaränge, och tiden var den rätta, en av de sista dagarna i maj.</p> <p>Efter gammal sed hade man sänt bud till grannarna, ja hela trakten, att här skulle bli fagningsgille idag, och redan tidigt på förmiddagen var änget fullt av folk och arbetet i gång. Det var, tror jag, fyrtio, fyrtiofem personer och dubbelt så många starka armar i färd med att räfsa ihop löv och annat avfall från träden; i de många gläntorna såg man snart lövhögarna växa. Bruna, luckra, vackert rundade låg de där i spridd ordning, säkert ett par hundra stycken, redan när middagsrasten var inne. Det blev smörgåsar och mjölk, stora korgar, hela såar, i ett “braedsräum”, en öppen, stor glänta, där höet sex, åtta veckor efter denna dag skulle bredas till tork.</p> <p>En spilkråka, som hade bo med ungar i en asp helt nära vår glänta, kom pilande över oss, svart och röd och ivrig, slog till på sin asp stam och var snart i full färd med att mata ungarna. Vi människor hade vårt eget ärende i ängen, vi sorlade bekymmerslöst och hörde inte till de smygande farorna; spilkråkan, som är en skygg fågel men har god urskillning, förstod att vi var ofarliga och hedrade oss med sitt förtroende. På Gotland saknas gröngölingen, här är det spilkråkan som bor och spelar, både i äng och skog.</p> <p>Dagen var disig, det kom ett par obestämda små stänk men höll sig torrt på marken — som väl var, ty bara en enda skur under dagens lopp, och det hade varit omöjligt att tända lövet. Nu sken solen fram i sextaget, det varma ljuset låg från väster in mellan träden, och när en av männen kom med fyrstickorna och tändningen kunde börja, utvecklades ett storartat skådespel med böljande solbelyst rök mellan träden, figurer skymtande i de vita molnen, eldslågor och barnafröjd.</p> <p>Nu brann det i änget som alla vårar förr, genom tusen år. Där stod en av traktens hemmansägare i kvällssolen och såg på. Jag hörde honom säga: Det är allt en gammal syn, det här, en gammal syn. När arbetet var slut, stod ängen fint fagad, i sitt allra vackraste skick, beredd som en pingstbrud till blomning och sommar.</p> <p>Slåttern infaller i juli. Nu för tiden har man ont om arbetskraft, nu kör man som sagt med slåttermaskin på de större slåttarna och stökar undan det hela med den vanliga brådskan. Annat var det i gamla tider. Då var ängsslåttern sommarens höjdpunkt, en samfälld angelägenhet för hela bygden. Inägorna var ju till tre fjärdedelar eller mer ett enda vidsträckt änge, och slåttern, som skulle ske på en gång vid varje gård, krävde ett helt uppbåd av folk. En av gårdarna i Vallstena hade 48 mansleit (mans slåtter, d. v. s. slåtterdagsverken). Till gård efter gård samlades alla grannarna och fullgjorde slåttern på en enda dag eller rättare ett enda dygn, fyllt av gemensam möda och glädje, firat som en högsommarfest i bygdens paradis.</p> <p>Nils Lithberg har skildrat sina barndomsminnen av ett sådant slåtterdygn på följande vackra och livfulla sätt:</p> <p>»Då ‘slåtterkarlarna’ (Scabiosa) började blomma eller höskallrans fröhus började skramla, när man gick i gräset, då var rätta slåttertiden. I regel inföll denna någon vecka in i juli. Arbetet börja de vid 2-3-tiden på morgonen, och var det långt från hemmet, hade man med sig drickbyttor och matkorgar, som sattes upp vid den sed vanliga mateken. Förmannen, husbonden själv eller hans närmaste man, gör sitt första inslag, lien stryker susande genom gräset och bäddar upp en sträng vid vänstra sidan; strax efteråt följer hans räfserska, den raskaste kvinnan på ängen. Så kommer i en sned rad den ene slåtterkarlen efter den andre, var och en följd av sin räfserska, och sist går gamle farfar eller någon annan styvbent gubbe och rensar bort gräset inne mellan buskarna eller invid gärdesgårdarna. Ett kort uppehåll för frukost och så är det snart middagstid. Un der högt hujande kallas manskapet till mateken för att ‘spisa i Guds namn’, och till middagen hörde alltid gröt, slåtterkarlsgröten, som kokats hemma under förmiddagen. Man vilar en stund i gräset och så tar arbetet fart igen till eftermiddagsmålet vid 5-tiden, den s. k. otendagen, med kaffe och rikligt dopp och ölkannan, som går från mun till mun. Så hurrar man: tre kraftiga ‘håj, håj, håj’ och så ett långt utdraget ‘hurra-a-a-a’, och det ‘lekes otendag’, med kappränning, hoppa bock, dra hank, ‘skjaute skäre’ (skjuta skata); är det någon särskilt omtyckt karl — även flicka eller ungmor — blir han hissad, man ‘mördar’ ner varandra i det friska nyslagna höet, och inte ens vördig prosten — om han är med — går säker på sina stackiga ben. Då och då ett nytt ‘håj, håj, håj, hurra-a-a-a’, än från den ena ängen, än från en annan, när det är slåtteröl på olika håll. Det är fest över bygden. Men ännu en gång måste man ta till arbetet igen, så att allt är klart till kvällsringningen. Var det slåtteröl i prästängen och den låg nära kyrkan, gick gärna någon upp i tornet och ‘kimmade’ efter ringningen. Kimningen skedde genom att man med två runda stenar hamrade på klockan i en viss takt. Det var av en underbar verkan. Till slut hörde man icke taktslagen, det var endast malmen som sjöng, sjöng i en enda lång, stark, dallrande ton ut över de vita gårdarna med de röda tegeltaken, ut över fält och ängar och betes hagar. Så klämtades ännu i klockan tre gånger tre slag. Arbetet för dagen var till ända.</p> <p>Nu bar det skyndsamt iväg hem till kvällsmaten och sedan dansades det till midnatt, och dagen därpå slog man på annat håll. Det berättas om bönder, som under de 14 dagar slåttertiden varade aldrig voro i säng, knappast sovo annat än den stund, de brynde lien, och då var det blott som när hönan blundar.»</p> <p>Denna arbetsgemenskap under slåttern är urgammal; den går säkert tillbaka till den järnålderstid, som skapade ängsodlingen. Över den ljusa bilden av arbete och lek i ängen ligger den självklara, glada förtrogenheten med denna mark; man var hemma i ängen på samma sätt som fåglarna i “vastar” och lövkronor.</p> <p>När slåttern var slut, kom tiden för lövtäkten; lövet var en viktig del av foderskörden. Asken och linden — ibland också almen — klappades, det vill säga, man högg ner hela grenar ur kronorna. Det torkade lövet användes mest till föda åt fåren, men asklöv ansågs lika bra som klöverhö, till och med åt hästarna.</p> <p>För gräsväxtens skull var det viktigt att tukta och röja bland buskar och träd. Hasseln, som var till nytta för marken, om den sköttes rätt, fick förnyas tid efter annan genom gallring av hasselspöna. Med lien höll man slåtterytorna rena från buskar och trädplantor. Bärande träd som rönn, oxel, apel och “stainpiggar” — vildpäronträd — sparades gärna.</p> <p>Denna noggranna skötsel hade en bestämd inverkan på ängens flora. Slåttern, som avbröt gräsens och örternas utveckling mitt i sommaren, utrotade alla sent blommande arter; deras frön hann aldrig mogna. I stället gynnades de vår- och försommarblommande växterna som hann avsluta sin utveckling före slåttern. De solöppna gläntorna gav rikligt utrymme åt alla de gräs och örter, som fordrar starkt ljus. Eftersom det stora flertalet av våra blomväxter tillhör våren eller försommaren och älskar ljuset, betydde ängsodlingen en starkt ökad rikedom av blommor i bygden.</p> <p>Också fågelvärlden drog nytta av ängsodlingen. Vidmakthållandet av de fria slåtterytorna berikade insektlivet och därmed näringstillgången. Kring gläntorna utbildades täta snårkanter, som passade lövskogens små sångare till boplatser. För hålbyggarna var lövtäkten av stor betydelse; den befordrade i hög grad uppkomsten av röta i stam och grenar och gjorde de gamla klappade träden till ypperliga boträd, fulla av hål och krypin åt ugglor, starar, skogsduvor, flugsnappare, mesar och andra skogens fåglar.</p> <p>Nutidens landskap är åker och barrskog. Den färgrika ängsfloran är i det närmaste hemlös; snart återstår knappt annat än åkerrenar och vägkanter som en sista osäker tillflykt för ängens vackra barn. Hemlösa är snart också lövskogens fåglar. De mindre nogräknade håller till godo med någon ersättning för de djupa, skyddande trädhålen, kanske en holk i park eller trädgård, de andra flyttar bort och försvinner.</p> <p>Tiden är hård för blommor och fåglar. De sista ängarna är som en drömbild av det forna, en återglans av ett förlorat paradis. Mellan fagningen och slåttern är Vallstena lindaränge något av det fagraste man kan se. Vitsippornas snö har ännu inte sjunkit bort i försommarens grönska. Men gullvivor, majvivor och violer står i full blom, och de första orkidéerna, Sankte Pers nycklar, lyser redan med sin kungliga purpur vid detta blomsterhov. Andra orkidéer, hjälm nycklar, brudsporrar, de vita nattviolerna och de sirliga små bygossarna, sluter upp i blomstertåget.</p> <p>Det var den 27 maj, i fågelvårens högsta tid. I ängens lövsalar sjöng hela kören av sångfåglar. Koltrasten, bofinken och rödstjärten blandade sina toner, blåmesen tog om och om igen sin silverklingande lilla strof, talgoxen stämde in efter bästa förmåga, nötväckan lockade och göken gol. Trädgårdssångaren jollrade i alla täta snår, rödhakens, törnsångarens och lövsångarens behagliga små visor tonade ur trädkronornas vårljusa grönska. Den gulbröstade sångaren härmade göktytans späda hackspettskri och gjorde skäl för sitt andra namn, bastardnäktergalen, med en oändlighet av klara och skärrande läten, blandade om varandra.</p> <p>I ett gammalt hackspetthål i en ek bodde de gotländska ängarnas egen fågel, den halsbandade flugsnapparen. I Sverige finns han endast på Gotland, där han ersätter den vanliga svartvita flugsnap paren, som är en stor sällsynthet på denna ö. Inom fågelvärlden är han liksom blåkråkan på Fårö ett motstycke till de östliga och sydliga växter man finner här. För mig var halsbandsflugsnapparen en ny bekantskap. Jag fann honom rätt olik sin nära släkting: det vita halsbandet, hans kännemärke, lyste lång väg, där han plötsligt slog till på någon kvist mellan fladdrande små utflykter.</p> <p>Vad är mer att berätta från denna lyckliga dag bland blommor och fåglar?</p> <p>Jo, medan vi satt där och gav akt på flugsnapparen, hörde vi ett skarpt fräsande i luften utan att genast förstå orsaken. Det kom tillbaka igen, och nu såg vi upphovet, två skogsduvor, som beskrev sina svindlande störtdykningar över ängen. Detta är skogsduvornas parningsflykt, en storartad konstflygning, som man sällan bevittnar. De båda duvorna flyger högt, på klippande vingar, och så kommer plötsligt detta beundransvärda kast — i en båge nedåt, med en hastighet så oerhörd, att fågeln blir osynlig för ögat. Det viner, skälver i luften. I nästa ögonblick är duvan på väg bort över träden, uppåt igen. Så går den ilsnabba leken, skogsduvornas, blåduvornas lek över ängen en solblå dag i maj.</p>]]></content><author><name></name></author><category term="De stora öarna i Östersjön"/><category term="Gotland"/><summary type="html"><![CDATA[Överallt på Gotland låter oss fornminnena på marken urskilja hur bygden växte fram under järnåldern. Den anslöt sig alltid till stora utmarker, som gav bete, slåtter, bränsle, timmer eller andra nyttig heter och var samfälld egendom, ibland till flera byar eller rent av socknar. Överensstämmelsen med Ölands eller Smålands bondelandskap är fullständig, om man tänker på ägornas indelning och an vändning. Smålandsbondens hagar har sin motsvarighet också på Gotland; hagarna bildar liksom på fastlandet runt åker och äng en krans av kringgärdade betesområden på gränsen till utskogarna, som i gammal tid var stora gemensamhetsbeten med utlagda svedjemarker, där djuren vallades eller strövade fritt.]]></summary></entry><entry><title type="html">Tusen vingar kring Långe Jan</title><link href="https://carljohanrehn.github.io/multi-language-al-folio/blog/2022/tusen-vingar-kring-l%C3%A5nge-jan/" rel="alternate" type="text/html" title="Tusen vingar kring Långe Jan"/><published>2022-08-25T10:35:47+00:00</published><updated>2022-08-25T10:35:47+00:00</updated><id>https://carljohanrehn.github.io/multi-language-al-folio/blog/2022/tusen-vingar-kring-l%C3%A5nge-jan</id><content type="html" xml:base="https://carljohanrehn.github.io/multi-language-al-folio/blog/2022/tusen-vingar-kring-l%C3%A5nge-jan/"><![CDATA[<p>Det är ett långt och mödosamt arbete som ligger bakom den kunskap vi nu äger om fåglarnas flyttningar, om de vägar resenärerna följer på sina luftiga färder, deras sätt att flytta och slutligen målet för den långa resan. Man har spekulerat mycket över flyttningens orsaker och otaliga försök till förklaring, delvis långsökta, ja, rent av befängda, har avlöst varandra. Den finske forskaren J. A. Palmén, som själv i sitt klassiska arbete “Om fåglarnas flyttningsvägar”, utgivet 1874, på ett snillrikt sätt har angripit det stora problemet, anför mycket roligt allehanda sådana försök. En fantasifull ande har sålunda på fullt allvar förfäktat den tanken att flyttningen skulle bestämmas och regleras av atmosfärens olika elektriska spänning på skilda orter eller av jordens magnetiska strömmar. Rikedomen på norrsken en viss vinter förmodades ha sammanhang med rikedomen på nordiska gäster i Mellaneuropa just det året o. s. v.</p> <p>Det ligger närmast till hands att tänka sig att det helt enkelt är kölden som driver bort fåglarna. Men vinterkölden i och för sig kan det inte vara. Många fåglar flyttar ju sin väg redan på sommaren, medan några av de minsta och till synes mest ömtåliga, t. ex. mesarna, trädkryparen, kungsfågeln, gärdsmygen, stannar kvar och uthärdar vintern. Och vidare — hos dessa och flera andra arter är det bara en del av stammen som övervintrar här. De övriga drar söder ut. Det kan inte rimligtvis vara så att en del kungsfåglar är köldhärdiga, andra däremot inte. Saken är tydligen den att det är näringsfrågan som i första rummet är avgörande för flyttningen. En hel rad arter förlorar genom kölden, isen och snön helt och hållet möjligheten att om vintern skaffa sig uppehälle i norden. Andra finner näringsmöjligheterna reducerade och flyttar därför till en del ur landet, andra åter, bland dem fröätarna, stannar kvar mangrant. Så länge födan räcker till, är de vid full vigör och lider ingen skada av kölden. Även sådana företeelser som vissa insektätares och vadarfåglars tidiga avflyttning skall säkert få sin fulla förklaring i näringstillgången på olika orter under sommarens och höstens lopp; det lägre djurliv som tjänar vadarna till föda sinar tidigt på de nordliga häckplatserna, medan havskusterna sommaren igenom bjuder dem riklig kost.</p> <p>Att de flesta flyttfåglar verkligen följer vissa bestämda luftvägar till och från sina vinterkvarter är ett faktum som tidigare har varit mycket omstritt. Redan 1828 framhöll pastor Ludwig Brehm, fader till den store djurskildraren Alfred Edmund Brehm, att vissa fågelarter på sina flyttningar år efter år visar sig på bestämda ställen men aldrig berör andra orter i närheten. Han drog därav den slutsatsen att fåglarna har sina stråkvägar, vilkas förlopp bestämmes av berg, skogar, floder, sjöar och mindre vattendrag och likaså av markens beskaffenhet. Ett par årtionden därefter betonade den framstående fågelkännaren J. F. Naumann samma sak. Men samtidigt kvarlevde en annan uppfattning; C. Hartman, som 1859 påpekade att Gävletrakten under flyttningstid är mycket rik på vadare, trodde att det berodde på att Gävle ligger i meridianen för norra Skandinavien; han antog att fåglarna, sedan de samlat sig för avfärd, “styra kosan åt söder i så rät linje som möjligt”.</p> <p>Den förste som mera planmässigt insamlade uppgifter från skilda håll om en arts uppträdande under flyttningen var Carl Jakob Sundevall. Han valde tranan och kunde år 1871 lämna en framställning av flyttningens förlopp; härav framgick att tranan färdas längs bestämda stråkvägar genom Europa. Palmén fullföljde denna metod att utforska flyttningsvägarna genom, som han själv säger, “aktgivande på det stora experiment naturen årligen erbjuder”. För 21 olika vadararter, som utvalts såsom lämpliga för en dylik undersökning, lyckades han genom sammanställning av talrika iakttagelser från olika trakter där fåglarna visat sig fastställa deras flyttnings vägar. Han gjorde ett försök att kartlägga dessa vägar över Nord europa och urskilde i stora drag de förnämsta huvudlederna. Hans rön visar att en stor färdväg från det arktiska Ryssland går ner över Vita havet, Onega, Ladoga och vidare över Östersjön åt sydväst, medan andra leder från häckningsområdena i norra Finland, Sverige och Norge bestryker Skandinaviens kuster. Rudolf Söderberg och Erik Rosenberg har genom studier i Väner- och Örebrotrakterna kunnat bekräfta Palméns antagande att en viktig färdväg, särskilt för höstflyttande vadarfåglar, går fram från Östersjön tvärs över det mellansvenska sjöbältet till Kattegatt.</p> <p>Men vi väntar ännu på en mera fullständig bild av flyttfåglarnas vägnät över länder och hav. Åtkomliga för ett direkt studium, synliga på sin höga färd är bara ett fåtal stora dagflyttande fåglar. De många smärre arterna, som är svåra att känna igen och ofta flyttar i nattens mörker, fordrar andra metoder. Redan i äldre tider gjordes enstaka försök att på något sätt märka flyttfåglar för att därmed få en möjlighet att kontrollera deras färder. År 1866 framkastade fransmannen Millet ett förslag att förse dem med olika färgade trådar som märken. Här fanns uttalad den tanke som sedermera ledde till uppfinnandet av ringmärkningsmetoden. Det var den danske läraren H. Chr. C. Mortensen som fulländade denna metod och där med inledde en ny epok i flyttfågelforskningens historia. Den lätta aluminiumring som fästes kring fågelns ena ben är försedd med adressen på den som har låtit utföra märkningen och därjämte ett bokföringsnummer. På det sättet märker man nu sedan början av detta sekel varje år tiotusentals fåglar, vanligen som halvvuxna ungar, men ibland fångar man också fullvuxna fåglar, ger dem en ring om benet och låter dem flyga vidare. Tusental av dessa fåglar har sedan blivit skjutna, fångade eller funna döda i de länder över vilka flyttningarna går, och på så sätt har man småningom kunnat lägga in deras vägar och vinterkvarter på kartan. Här i Sverige är det Riksmuseum som leder märkningarna och lämnar ut ringar till dem som vill vara med i arbetet. För fågelkunniga personer är det en högst intressant uppgift att hjälpa till med dessa betydelsefulla ringmärkningar. Men fågelkännare måste man vara, så att man vet vilka fåglar man märker, annars kan man ställa till förvirring i stället för att göra nytta.</p> <p>Där de stora fågelvägarna stryker förbi vår svenska kust finns det några punkter som passar till rastplatser på den långa resan. Här upplever man fågelflyttningen som ett mäktigt, ständigt växlande skådespel mot en bakgrund av himmel och hav. En sådan punkt är Morups tånge vid Hallandskusten, där särskilt vadarfåglarna gärna rastar på sin höstflyttning ner efter Västsverige. En annan stor samlingspunkt för höstens liv är Falsterbonäset med rovfåglarnas höga tåg ut över havet. Den förnämsta av alla, en mötesplats för skilda vägar, är Ölands södra udde. Liksom Morups tånge och Falsterbonäset har södra Öland sin betydelse som vilostation under höststräcket; vårresan går i allmänhet mycket snabbt och nästan omärkligt förbi.</p> <p>Sensommar över Öland. Förbränt, rödbrunt som stäppen efter vårens korta blomstring ligger alvaret under himlen. Byar och vita kyrktorn lyser i synranden mot öster Segerstad, Gräsgård, Näsby. Det tar en halv dag att gå till fots tvärs över alvaret, men med bil når man östra kustens bygd på en kvarts timme.</p> <p>Den sista byn mot söder är Näsby. Strax söder om denna by löper “stora muren”, en väldig kalkstensmur, byggd på Karl X Gustavs tid tvärs över ön från öster till väster; den var avsedd att hålla kronviltet — hjortarna — kvar inom den kungliga jaktmarken. Söder om muren ligger Ölands södra udde med kungsgården Ottenby, “tokmarken”; där hararna valsar bland gulblommig ölandstok, den stora lunden, där hjortarna ännu betar, och längst i söder fyren, Långe Jan, ombrusad av vind och fågelvingar.</p> <p>Fyrsamhället härute på udden är en liten värld för sig. Vid foten av det mäktiga fyrtornet, byggt av öländsk kalksten på Gustav III:s tid, ligger inom täta häckar, som har planterats till skydd mot den eviga blåsten, en liten klunga av byggnader, fyrmästarens, fyrvaktarens och fyrbiträdets bostäder, ett skolhus och just ingenting mera. Bränningen mullrar mot revet därute, vinden sliter i träden kring stugorna, men härinne mellan häckarna är det vänligt och stilla. Solfläckarna leker på den kalkstensbelagda planen. Fjärilar fladdrar över buskar och gräs; här lyser själva amiralen i sin präktiga uniform, svart, vit och cinnoberröd, bland nässelfjärilar, kålfjärilar och andra menige i denna lätta armé. Sylvior, lövsångare, rödstjärtar, flugsnappare, törnskator, allt vad som finns av småfåglar på flyttning fladdrar förstulet mellan träden, lockar och smyger överallt i det gröna. Den lilla fyrträdgården är det sista skyddet för småfåglarna på deras färd mot söder. Här stannar de gärna en dag eller två, jagar insekter i solen och sover på kvist före den långa, äventyrliga resan över havet.</p> <p>Yttersta udden är den stora skådeplatsen. Från fyrträdgården går man ut genom en grind invid fyrens vitkalkade mur och möter vinden, havet, fågelsynerna i ett svepande, blixtrande samspel utan motsvarighet i vårt land. Över den låga udden, högt i luften kring fyrtonet, över breda, svartröda tångbankar i vattenbrynet, över steniga revlar långt ute mot horisonten stimmar fåglarna. Snäppor, starar, änder i slutna, ilsnabba flockar, en bränning av vita måsvingar, ett brus av vind, vatten och tusen fågelröster.</p> <p>Sådant är det första intrycket, rikt och förvirrande på en gång. Det gäller att ha tiden på sig, att stanna i lugn och ro vid stranden och låta fågeldagen gå. Då löser sig detaljerna ur mångfalden, man urskiljer de olika gestalterna, röst efter röst ur det allmänna sorlet, händelserna följer varandra och fogas in i ett stort sammanhang som sträcker sig över årets och jordens krets.</p> <p>Det är en vacker dag i slutet av augusti, med frisk vind från sydväst, en riktig flyttningsdag. Där vi slagit oss ned, min färdkamrat och jag, i lä av det gamla kanontornet ytterst på udden har vi framför oss ett stycke av stranden med en stor tångbank i vattenkanten. Det är ofantliga massor av tång som har slitits loss av vågorna och drivit på land, där den nu ligger och multnar i det grunda strand vattnet och ger näring åt myriader av småkryp, massvis av märlor, små kräftdjur, som simmar omkring med ryckiga rörelser i tångsörjan, och först och sist larver av tångflugor. De färdigbildade flugorna, som i täta svärmar fräser upp framför en när man trampar i tången, tycks inte spela någon roll som föda åt småfåglarna. I så fall skulle de säkert en sådan lugn och vacker dag som denna hålla till i stort antal därute, men nu ser vi bara några ärlor och svalor på fångst. Inte heller vadarfåglarna tycks uppskatta flugorna. Om så vore, skulle man se dem nappa flitigt omkring sig. I stället går de omkring och pickar och borrar med näbben i tångbädden; det måste vara flugornas larver och märlorna de söker, kanske också annat smått och gott som lever därnere i sörjan. Säkert är det tångbankarnas rikedom på föda som lockar snäpporna att rasta vid denna strand på den långa färden från länderna i norr och nordost till Väst- och Sydeuropas kuster och än längre.</p> <p>På tångbanken framför oss är det liv och rörelse. Kärrsnäppor, några spovsnäppor och mosnäppor går där och petar i tången. En och annan större strandpipare löper ryckvis omkring på sitt vanliga sätt mitt ibland snäpporna, som hela tiden småpratar lågmält med varandra. Genom deras surrande, mjuka pladder stiger gång på gång det klara tvåtoniga locklätet från strandpiparna.</p> <p>Med ens lyfter fåglarna, utan synbar anledning. Den stora flocken ilar av och an över stranden med snabba vändningar, är lika plötsligt tillbaka igen och slår ner på samma ställe. Andra vadarfåglar kommer ibland på besök medan dagen går och solen sakta skrider över söder mot väster. De kommer i små sällskap, figurerar en stund fram för oss och far sin väg — stora vackra gluttsnäppor och svartsnäppor, ett par myrspovar med sin långa, svagt uppåtböjda näbb, svart- och vitbrokiga kustpipare, röd- och grönbenor, kustsnäppor, rätt många brushanar, tämligen oansenliga nu när de lagt av sina yviga strids kragar, som hör våren och bröllopstiden till, och slutligen dvärgarna bland höga nordens vadarfåglar, småsnäpporna. Av de flesta arter är det mest ungfåglar vi ser; de gamla, som — sällsamt nog — i allmänhet flyttar före ungfåglarna, har redan till stor del sträckt förbi mot de avlägsna vinterkvarteren, kärrsnäppor och rödbenor till Frankrike och Sydeuropa, svartsnäpporna till Afrika, kustsnäppor och spovsnäppor ända ner mot Kap.</p> <p>Här visar sig alltså under dagens lopp på en och samma tångbank nästan alla de vadarfågelarter som på sin flyttning besöker Öland. De kommer hit på skilda vägar, flertalet kanske från ryska ishavskusten. De har färdats över Vita havet, Onega, Ladoga, Finska viken och Östersjön. Men ett mäktigt fågeltåg kommer tydligen också från norr, från trakterna kring Bottenviken, Nord- och Östsverige. Vid södra udden förenas skarorna.</p> <p>Hur går färden vidare?</p> <p>Svaret på den frågan — och på många andra, som berör den stora fågelflyttningen — sökes med glad spänning och självvald lycklig möda av en hel liten forskartrupp som håller udden besatt. Vaktavlösning sker med jämna mellanrum, men spaningsposten är alltid fullbemannad, från högsommar till yttersta höst. Det är Sveriges ornitologiska förening som har upprättat denna forskningscentral; det skedde år 1946, och i nutiden är Ottenby fågelstation en av de förnämsta i världen.</p> <p>Så här skriver Gunnar Svärdson, en av stationens grundare och främsta vetenskapliga arbetare: “Det finns platser i Europa, där fler fåglar passerar än vid Ölands sydspets. En sådan plats ligger inom Sveriges gränser, nämligen Falsterbo. Men för att det skall vara möjligt att fånga fåglarna för ringmärkning erfordras något mer än rik tillgång på fågel. De måste också vara enormt koncentrerade och detta är just fallet nere på fyrområdet. Vadarna fångas inom ett område av stranden som är högst ett par hundra meter långt och småfåglarna fångas i fyrträdgården, inom ett område som knappt är hundra gånger hundra meter. Särskilt efter disiga nätter kan upp till fem-, sexhundra småfåglar samlas inom detta lilla område, stort som en ordinär trädgård.”</p> <p>Vadarfåglarna, som först gav Ölands sydspets dess berömmelse, utgör numera en mindre del av de fåglar som årligen fångas här vid Långe Jan, får en ring om ena benet och flyger vidare på sin höstliga resa. Det rör sig varje år om ett par tiotal tusen fåglar.</p> <p>Och här är vi tillbaka vid de ursprungliga frågorna: vadan och varthän?</p> <p>Efter en vinter i södern går återfärden till sommarländerna i norr. Det är återfynden av ringmärkta fåglar som skall ge svaren. Men det är klent med sådana återfynd från det nordliga skogslandet, från tundror, stränder och arktiska öar — till dato bara ett litet fåtal.</p> <p>Den första frågan står alltså väsentligen kvar. Men den andra — varthän? — har fått klara och övertygande svar. De hundratals ringar som från flyttningsvägar och vinterland har skickats tillbaka till Sverige vittnar i första hand om fara och död i människomyllrande passager, om kritiska punkter, rastplatser, matställen på de långa resorna, där skydd och trevnad snarast bör beredas genom oss människor. Svaren är mångskiftande, delvis oväntade och högst märkliga. Det klarnar över färdvägarna från Ottenby. Vad sägs om följande fakta — jag citerar ännu en gång Gunnar Svärdson:</p> <p>“En grupp fåglar håller sig tämligen strikt till Atlantkusten… Färden kan utsträckas förbi Gibraltar neråt Dakar och kanske än längre. En annan grupp sätter av direkt över hela kontinenten mot Medelhavet. Den flygningen klaras troligen på mycket kort tid och det formella rekordet hålls av en brushane som var i Norditalien fyra dygn efter märkningen vid Ottenby. Särskilt i Podalen och Rhônes mynningsområde håller de till ett slag, några övervintrar där men många, t. ex. grönbenorna, flyger sedan vidare tvärs över Medelhavet, tvärs över Sahara och, ja var deras vinterområde ligger vet vi ännu inte exakt, men många grönbenor träffas i december-april i Belgiska Kongo, där arten ställvis är den vanligaste vadaren.”</p> <p>Ölands södra udde är en mötesplats för flera fågelvägar men också en skiljepunkt. Åt sydost går huvudleden. Vägen åt sydväst är mindre trafikerad; flertalet rovfåglar, i synnerhet vråkarna, flyttar över land och lämnar Sverige vid Falsterbo. Till dem som flyttar åt sydost, över Öland, hör sädesärlan och tornsvalan; en oförglömlig syn, det lättaste och finaste man kan se, är tornsvalornas tåg, i glesa flockar, i tusenden och åter tusenden, alla i ledig flykt med snabba kast åt sidorna — de jagar medan de flyttar — men alltid med känning sinsemellan.</p> <p>Med egna ögon ser vi hur vägarna delar sig. En och annan flock, som inte rastar utan drar fram över Öland med linjerät flykt, visar oss färdriktningen. Klara flöjtsignaler tränger genom bruset. De kommer från norr, högt uppifrån, närmar sig hastigt — nu ser vi fåglarna! Det är storspovar på sträck. De flyger rakt åt söder över fyren, ut över sjön i Ölands riktning. Men några kilometer från land sker något oväntat: flocken hejdar sig, lägger om kursen åt sydväst, klart och bestämt, avlägsnar sig målmedvetet och försvinner i riktning mot Blekinge skärgård. Snart kommer nästa spovflock, nu är det småspovar från höga norden, så en stor flock strandskator, två sparvhökar, ett par tornfalkar. De gör som storspovarna, fortsätter rakt åt söder över Ölands rev och tar sedan tvärt av åt sydväst.</p> <p>Varför ändrar de kursen först långt ute över havet?</p> <p>Vi vet att man från stor höjd ser bottnen mycket tydligt; man har ju begagnat flygplan för att uppsöka fiskstimmen. För fåglarnas ögon däruppe tar inte Öland slut med södra udden utan fortsätter i revet en halvmil eller mera. Det förhåller sig tydligen så att de följer landets ledlinje så långt de kan urskilja den genom vattnet för att sedan, när det är slut med landkänningen, plötsligt ändra kurs. Så gör ock så tranorna, som kommer från norr — bara med den skillnaden att de ute över havet lägger om kursen inte åt sydväst utan åt sydost med landmärke på pommerska kusten.</p> <p>Flertalet rovfåglar flyttar som sagt över Falsterbonäset, men fiskgjusen ses ofta på färd över Öland. Den stora fågeln kommer lugnt och målmedvetet flygande, i regel ensam, ibland med en eller två kamrater, helt lågt över vattenytan. Kursen påminner om tranornas, åt söder eller sydost. Det fria havet har ingenting som kan locka en sådan fiskare, men Nordtyskland har otaliga småsjöar och grunda träsk med gäddor och annan god mat åt en gjuse på flyttningsfärd.</p> <p>Så förlöper fågelsträcket tämligen regelbundet år efter år. Men i förra seklet inträffade vissa märkvärdiga avvikelser; Gustaf Kolthoff, som under ett flertal år mellan 1867 och 1891 noggrant följde fågelflyttningen här, observerade fram emot 1890 att så gott som alla flockar tog en ny väg; de styrde ut över havet redan en och en halv kilometer norr om fyren och undvek således den yttersta udden. Fyrfolket ansåg att det var signalskjutningen från fyrplatsen, som hade skrämt fåglarna en föregående höst och orsakat omläggning av stråket. Men något alldeles oförklarligt var att ungfåglarna, som kom flyttande efter de gamla, tog samma omväg, ehuru ingen ungfågel kunde ha egen erfarenhet av skjutningen. Även om inte ett skott hördes från udden, vek ungfåglarna samt och synnerligen av till sjöss på samma punkt där de gamla hade gjort det på sin flyttning några veckor tidigare. År 1895 befanns det emellertid att ungefär en tredjedel av flockarna passerade fyren som förr. Fruktan för kanonskotten syntes börja gå över. Rätt snart därefter torde sträcket helt ha återtagit sin ursprungliga riktning.</p> <p>Flera arktiska snäppor kommer, som jag nämnde, från Ishavskusten över Finska viken och Östersjön till Öland. De brukar slå till i Sandvik, en grund bukt nordost om fyren, och där fattade vi posto en dag med öppna havet framför oss.</p> <p>Morgontimmarna går. Måsarna seglar som vanligt över vattnet. Änderna sträcker. Långt ute på en sten i vattenbrynet ligger en säl, stor och mörk, och vrider på sig i soldiset. Annars händer ingenting i den pärlemorljusa kretsen av himmel och hav.</p> <p>Klockan närmar sig elva. Då susar det till av snabba vingar, en svärm av små vadarfåglar kommer med stark fart rakt från öster, bromsar in och fäller på den fuktiga sanden. Där står de nu i en tät klunga, alla med bröstet åt samma håll, precis som de fällde. Det är kärrsnäppor, några spovsnäppor, småsnäppor och strandpipare i vänskaplig blandning. Ingen tar ett steg, ingen låter höra ett ljud. De är uttröttade efter den långa resan. Den ena efter den andra drar upp ena benet och sticker huvudet under vingen. Nu står de alla på ett ben och sover, medan några eftersläntrare då och då susar in från öster och ställer sig att sova bland kamraterna. I två timmar slumrar de små resenärerna på den öppna stranden med havets horisont bakom sig och himlarymden över sig en liten vilostund i det sällsamma färdeliv som har halva jorden till skådeplats. Sedan blir det stor toalett, bad och näringsbestyr, och då först får vi höra deras surrande och jollrande lockläten.</p> <p>Utanför den grunda östkusten vid Sandvik finns det ett par långa steniga revlar i vattenbrynet, där grågässen brukar slå till för att vila över natten. Här samlas de ofta i stor mängd, framåt hösten i många hundratal. Grågässen häckar sällan på Öland, de har sina boplatser på några holmar vid Gotland och i de yttre skärgårdarna från Småland norrut. Men trots detta finner man även under häcknings tiden nästan alltid stora grågåsflockar här vid Ölands södra udde. Förklaringen måste vara den att dessa flockar består av ungfåglar, som ännu ej är parningsdugliga — grågåsen häckar i regel inte förrän vid två års ålder kanske också av gamla fåglar som slutat att leva familjeliv. Mot eftersommaren, när ruggningstiden är över, får dessa “sommargäss” antagligen tillskott av gåsfamiljer från häckningsplatserna.</p> <p>Det är underbart att sitta gömd mellan stenarna vid östkusten, när solen sänker sig bortom Ottenby lund, och se grågässen komma i tunga svajande formationer på väg till sitt nattkvarter. Deras kackel genljuder i den tysta kvällen, flock efter flock stryker ut över stranden, sänker sig på kupiga vingar och slår till på revlarna. Här sover de sedan under natten. I gryningen sker uppbrottet till matplatserna; över Ottenby styr flockarna utåt åkerfälten, där de frossar i timtal på spillsäden som ligger kvar efter bärgningen. Efter morgonmålet vilar de ibland på vattnet i Kalmarsund och tar sig framåt kvällen ett nytt mål på fälten eller på gräsmarkerna mot sundet tills det blir tid att i skymningen återvända till revlarna i öster. Så lever grågäs sen goda dagar på Öland i dessa höstveckor innan färden går söderut till Frankrikes kust och de spanska lågmarkerna.</p> <p>Det stora skådespelet växlar från dag till dag med väder och vind. En morgon är stormvarning hissad vid fyren — kon över klot. Stormen är redan över oss, hård kuling från nordost, 19-20 meter per sekund, således rasande medvind för fåglarna och svåraste möjliga flygväder. Sträcket har avstannat. Vadarfåglarna kurar på tångbankarna. Men över bränningen mot revet lyfter plötsligt en flock på sjutton gravänder, ordnar sig för långsträck, sveper med stormen iväg åt sydväst och försvinner i det grå mot Blekinge kusten. Hur skall detta avlöpa? Efter en halvtimme kommer flocken tillbaka, mödosamt strävande mot vinden. Fåglarna är synbart uttröttade, de flyger ojämnt, vinglar nedåt och fäller vid udden på smult vatten. Försöket misslyckades.</p> <p>Men rovfåglarna passar på att jaga i stormen. Mot den grå kretsen av himmel och vatten utspelar sig deras jakt som dramatiska intermezzon i den långa vindpinade dagen. En lärkfalk kommer farande, snabb som en svala, tätt över tångbankarna. Han lyckas i försöket att skrämma snäpporna till väders, nu går jakten i höjden. Flocken stiger och stiger. En snäppa blir plötsligt ensam, han märker det ögonblickligt, tvingar henne åt sidan och griper henne underifrån i en sista ilsnabb vändning. När duvhöken kommer, blir det all män rörelse — fåglarna lyfter var han drar fram. De känner till att hans skicklighet har sina gränser, för honom är de säkrare i luften än på vatten och land. Tvärtom är det med pilgrimsfalken. Han är plötsligt mitt i synfältet, förföljer i rasande fart en ejder. Nu skjuter han snett upp mot den flyende fågeln. I samma ögonblick störtar ejdern som en sten i sjön, så att vattnet slår upp i en sky. Falken skjuter förbi. Han, rövaren framför andra, kan bara fånga sitt rov i luften. Ejdern räddade livet med denna manöver.</p> <p>Äntligen, på tredje dagens kväll, mojnar stormen ut. Solen sjunker eldröd i diset. Den berör horisonten. Precis femton minuter därefter tändes fyren. Den stora lanterninen börjar rotera och med två blink tätt på varandra var femtonde sekund signalerar Långe Jan genom höstmörkret till människorna på havet.</p> <p>Men fyren, som hjälper de sjöfarande, förvillar fåglarna. Flertalet flyttfåglar sträcker om natten, och här kring fyren är luften full av dragande flockar. Det starka ljuset från lanterninen hindrar dem att se själva fyrtornet, de kommer med stark fart och slår sig till döds mot muren. En del fåglar sugs in i det bländande ljusknippet och fladdrar som nattfjärilar mot glasrutorna, tills de uttröttade segnar ner på altanen.</p> <p>I natt är det gott flyttningsväder igen; alla de tusentals fåglar som har hejdats av stormen fortsätter nu sin resa. Där vi står på fyrens altan hör vi deras lockläten närma sig i mörkret. I ljussektorerna blir de plötsligt synliga som virvlande flingor. En efter en, hela hopar fladdrar och dunsar mot de buktiga glasrutorna. Man kan ta dem med blotta händerna.</p> <p>Efter sådana stora flyttningsnätter finns det åtskilligt att hämta för fyrmästarens feta katt, när han gör sin vanliga morgonrond kring tornet. Jag gjorde honom sällskap en gång och fann den morgonen bland döda lövsångare, sädesärlor och hämplingar en småfläckig sumphöna, som med alla de andra hade förolyckats mot muren.</p> <p>Den nya dagen går in hög och klar. Det är brittsommarväder igen. Ölänningarna säger att tranorna aldrig flyttar annat än i klart och vackert väder. Och nu har vi dem här, de klassiska stora flyttfåglarna. De kommer högt under det blå himlavalvet, rakt åt söder över udden med lugna, jämna vingslag, en första flock på fjorton fåglar. Ute över revet skruvar de sig uppåt i en trång spiral, böjer av åt sydost och försvinner för våra ögon. På kartan ser vi att kursen pekar mot Weichsels mynning. Deras skarpa ögon urskiljer redan kusten bortom havet. Kanske följer de Weichsel upp mot Karpaterna och flyger över de låga passen öster om Tatra till Donaus flodland. Vi vet att färden går vidare över det heliga landet till Nildalen.</p> <p>Ingen fågelsyn talar så till vårt sinne som denna färd bort över land och hav. Vi ser fåglarna flyga högt och stolt och tror dem fria — så som vi människor i vår kortsynthet tänker oss friheten, som ett fullständigt oberoende. En sådan frihet existerar inte, varken för människor eller djur. Livet har sin rikedom i samspelet, beroendet, växelverkan mellan individerna och omvärlden. Den stora fågelflyttningen är ett led i en sådan växelverkan med klimat, näringsförhållanden och andra faktorer, ännu delvis obekanta.</p> <p>Grådis, stiltje, storm, sol och blått — så skiftar några fågeldagar på gränsen mellan sommar och höst i den krets av himmel och hav som omsluter Ölands södra udde. Redan i mitten av september är vadarfågelsträcket på det hela taget slut. Morkullorna kommer ensamma i oktober. De flyttar endast nattetid. Detta är avslutningen på några levande månader härute; morkullorna som sträcker mjukt och tyst i natten över havet är den sista vågen av liv genom den mörka rymden. Sedan kommer vintern. “Fåken” sveper över udden, mistluren vrålar med jämna mellanrum, det är öde och tomt på stranden. Men alltjämt vrider Långe Jan sin vänliga lampa ut över de farliga vattnen till ett tecken i mörkret på mänsklig gemenskap.</p>]]></content><author><name></name></author><category term="De stora öarna i Östersjön"/><category term="Öland"/><summary type="html"><![CDATA[Det är ett långt och mödosamt arbete som ligger bakom den kunskap vi nu äger om fåglarnas flyttningar, om de vägar resenärerna följer på sina luftiga färder, deras sätt att flytta och slutligen målet för den långa resan. Man har spekulerat mycket över flyttningens orsaker och otaliga försök till förklaring, delvis långsökta, ja, rent av befängda, har avlöst varandra. Den finske forskaren J. A. Palmén, som själv i sitt klassiska arbete “Om fåglarnas flyttningsvägar”, utgivet 1874, på ett snillrikt sätt har angripit det stora problemet, anför mycket roligt allehanda sådana försök. En fantasifull ande har sålunda på fullt allvar förfäktat den tanken att flyttningen skulle bestämmas och regleras av atmosfärens olika elektriska spänning på skilda orter eller av jordens magnetiska strömmar. Rikedomen på norrsken en viss vinter förmodades ha sammanhang med rikedomen på nordiska gäster i Mellaneuropa just det året o. s. v.]]></summary></entry><entry><title type="html">Från hav till fjäll i Bohuslän</title><link href="https://carljohanrehn.github.io/multi-language-al-folio/blog/2022/fr%C3%A5n-hav-till-fj%C3%A4ll-i-bohusl%C3%A4n/" rel="alternate" type="text/html" title="Från hav till fjäll i Bohuslän"/><published>2022-08-24T17:42:54+00:00</published><updated>2022-08-24T17:42:54+00:00</updated><id>https://carljohanrehn.github.io/multi-language-al-folio/blog/2022/fr%C3%A5n-hav-till-fj%C3%A4ll-i-bohusl%C3%A4n</id><content type="html" xml:base="https://carljohanrehn.github.io/multi-language-al-folio/blog/2022/fr%C3%A5n-hav-till-fj%C3%A4ll-i-bohusl%C3%A4n/"><![CDATA[<p>Jag vaknar i dagningen — en februarimorgon i Fjällbacka. Det har snöat i natt, och utanför fönstret har jag en vit och järngrå vintervärld, bergen, bryggan, några fiskebåtar, som går ut genom den halvt hopfrusna isrännan. Det är trålare på väg till sin fiskeplats utanför Väderöarna. Rännan löper ut i öppet vatten vid Valö.</p> <p>Trålarna försvinner, en efter en, bortom öarna. I stället dyker där fram en liten fiskebåt på ingående. En pojke på bryggan vet besked: det är skolbåten; den kommer från öarna med fyra barn ombord. Skolskepparen, som får vänta hela dagen, medan ungdomen fostras i vetandet, har god tid med mig. Han är en gammal fiskare som vet allt om skärgården och gärna berättar.</p> <p>Det är samma bekymmer här som i Östersjöns skärgårdar, samma avfolkning på öarna, samma utdöende. På hans egen hemö, Dyngön, står tredjedelen av alla hus tomma; de hyser bara sommargäster ett kort tag i juli, augusti. Ungdomen försvinner eller dras till det fåtal stora fiskelägen som alltjämt förkovras. Fjällbacka, nu ganska obetydligt, har en märklig historia; det var länge ett av bohuskustens förnämsta lägen. Under 1700-talets mäktiga sillfiskeperiod fanns det salterier och trankokerier här under berget, och 1800-talets stora period gav upphov åt en konservindustri i mera modern mening. Min sagesman tror sig veta att firman Gustaf Andersson i Fjällbacka var den första i hela Sverige som lade in ansjovis.</p> <p>En liten minnesbild av annan art får jag också till livs: i backen intill hamnen satt om somrarna Alfred Wahlberg och gjorde skisser av fiskebryggan och de gamla magasinen från 1700-talet, som då ännu fanns kvar. Dessa skisser var kanske det första friluftsmåleri som överhuvud förekom i Bohuslän. En romantisk, tysk måne lyser visserligen över berg och vatten på hans stora bravurstycke “Mån sken, motiv från Fjällbacka”, men fiskebryggan ser hal och ruggig ut, och det hela luktar tran, det innehåller betydligt mer än de små nätta artisterier som efter den tiden har producerats på löpande band i Bohuslän.</p> <p>Det är bistert i luften. Snön ryker. Men värre kan det vara; skolskepparen berättar att isen en hård vinter låg fast ända till Väderöarna; då gick rävar ditut, blev kvar efter lossningen och råkade i bitter nöd. Den sista, som man inte hade kommit åt, svälte ihjäl och blev funnen, utmagrad, nerfallen i en klova.</p> <p>Dagen går, en snötjock senvinterdag med starkt ljus genom det gråvita. Och så, långt om länge, mot skymning och kväll, kommer trålarna i hamn. Det hela är en ståtlig, kärv syn — isrännan djup svart i det arktiskt vita, de starka båtarna, som stångar sig fram mellan flaken, in till bryggan. Det enda som lever och rör sig i hela detta kustband, det finns i känningen med vattnet. Jorden, landbacken sover, det är tyst över bergen, men kring bryggor och båtar står en dunst av fruktbart liv, ett sorl av vakna, skarpa röster, ett stim av människor och vitfågel. Vi befinner oss på en karg kust mot ett rikt vatten, ett av de mest givande av alla jordens hav. Fisken — torsk, lyrtorsk, rödspätta, sandskädda, ulk — hopad på däcken i högar, i travade lådor, färgrik, färsk, slemmig, den animala lukten, stämningen som är dämpat upprymd, men har sin lust av fångst och rov, allt detta är uråldrigt. Det är fångstmännens hemkomst till lägret, till hyddor och kvinnor. Sagan börjar vid stranden. Och dagens strand är ny.</p> <p>Där landhöjningen vidgar Sverige mot väster- och österhav, formeras en ny skapelse. Den tecknar sig med en renhet, en klarhet och rikedom som på morgonen den sjätte dagen, då Gud vandrade genom lustgården, betraktade sitt verk och såg att det var gott. Att från väster till öster, från hav till fjäll förflytta sig genom Bohuslän, det är att följa historien, markens och den mänskliga odlingens, från början och ända igenom.</p> <p>Början är vatten, grönklart och sakta välvande över tångskogen. En våg som är en dyning och, utan att brytas, lyfter sig upp över strandklapper och urberg — lyfter sig ljudlöst och sjunker igen. Det är vattenbrynet långt ute där horisonten ligger fri. Man skall ro eller segla i en liten båt, andas lukten av vattnet, känna det mot händerna, hitta en kil, en lagom skreva och förtöja där. Det fordrar en dag utan vind, bleke på öppet hav. På en hel lång sommar kommer en enda sådan dag. Den kom ifjol den 5 september.</p> <p>Långt norr i Bohuslän och långt ute mot Kosterfjorden ligger Rossöhamn, ett litet fiskeläge som ser ut på rätta sättet, med en diverseaffär, några bryggor, några röda bodar och ett par räk trålare som vilar ut mellan turerna till Koster ränna. En av dessa sjöbodar är till hälften fylld av redskap, till hälften av ved, ordent ligt spillrad och upplagd i en prydlig trave. Men det är ingen vanlig ved utan strandgods, drivved som har flutit i land på Rossö. En del av dessa vedträn är ljusa, lätta och urlakade, en del känns tunga i handen, ser mörka och täta ut: det är mahogny, teak och pitchpine, tropikernas ädla träslag, stormdrivna hälsningar från de sju haven, kaffeved för långa vintrar vid en nordisk kust.</p> <p>Rossöhamn ligger väl skyddad vid ett sund strax innanför den vida Kosterfjorden. Med vår lilla eka stack vi ut ur sundet. Framför oss, öppen i norr, vidöppen i sydväst mot Skagerak låg nu Kosterfjorden, en silveraktig vidd, orörlig men ändå rörlig — ty havet andas alltid och ingen dag är död.</p> <p>En seglare på väg genom Kosterfjorden har vid hårt väder i det längsta kunnat följa en inre, skyddad led mellan öarna öster om det öppna flacket. Den leden finns inte längre; den är idag spärrad av tjogtals stenar, ett enda sammanhängande grund från strand till strand. Landets höjning, denna hemlighetsfulla, inomjordiska kraft som låter havet vika och den forna bottnen sakta lyftas i dagen — här är den tagen på bar gärning. Vi paddlar oss försiktigt fram i detta sund, tills ekan skrapar mot bottnen och hejdas mellan stenarna. Där händer nu något annat: vi ser en rörelse i vattnet, ett sakta strömdrag utifrån och inåt över slambottnen. Det är floden, månvågen som berör stranden och stiger över sten efter sten. Ebb och flod har ingen väldighet i vår svenska vattenvärld. Vad som vid andra kuster är en metamorfos, en våldsam, farlig omkastning passerar här så gott som obemärkt. Bara en dag som denna, med återhållen andedräkt, förråder vad som sker. Vi märker det på vattenhinnans fina bukt som skrider in över de flata stenarna.</p> <p>Förvandling i tiden, förvandling i det glidande ögonblicket — det är mötet mellan hav och land i nordisk natur.</p> <p>Vi styrde söderut i detta bleke. Det var pärlemor i sakta rörelse hela Kosterfjorden ut igenom, ända bort i en himlarand som var obefintlig — en spegling i en spegel. En rad av låga öar syntes där i vattenbandet, de stack upp som valfiskryggar — och något rörde sig i stillheten: ett par hägrar kom flygande med djupa vingslag över ytan och fällde på en sådan valfiskrygg. Där stod de sedan, stelt orörliga, tecknade i silvergrått mot en grå himmel.</p> <p>Hägrarna är förhöstens fågelsyn här bland Bohusskären. I enstaka par eller någon liten koloni kan hägern häcka inom landskapet, men dessa tiotals, kanske hundratals hägrar, som på eftersommaren bedriver fiske i Bohuslän har nästan alla kommit från den svenska södern; det är en egenhet hos hägern att, när häckningen är överstökad, börja höstens och vinterns färdeliv med en flyttning mot norr, till skärgårdar och fiskrika insjöar. Detta är den bekymmerslösa tiden i fåglarnas år när ungarna har flugit ut och furagerar själva i höstens överflöd.</p> <p>Ytterst mot stora flacket, där Kosterfjorden öppnar sig åt Skagerak, ligger två granitholmar, Stora och Lilla Arsklovan. De har var sin djupa spricka mellan svällande berghalvor och den röda graniten har en färg som människohud. Benämningen Arsklovan har givit sig själv. Vid Lilla Arsklovan sökte vi en tilläggsplats och fann den intill själva klovan, där berget öppnar sig kring en sänka fullproppad av grov strandklapper. Denna blockmark i känning med vattnet är en ny och urgammal värld. De otaliga stenarna, stora och små, är moränblock från landisens tid, men Skagerak har i tusen stormar rullat dem mot varandra och slipat dem till fulländad form. De lyser nakna här i bränningsbandet, och deras ursprung, krossat berg från vida områden, hopskyfflat och slumpvis blandat, röjer sig i färger och ytor — rött, grått, vitt och skifferaktigt glänsande svart — i sirliga mönster. Det är urberget, det äldsta hälleberget, liksom förklarat i en ny skapelse.</p> <p>Ny är också floran i dessa stenmalar på väg upp ur bränningen. Det är pionjärerna på en mark som ännu halvt är havets. Efter hårt väder från sydväst är den formligen indränkt med saltvatten; det utestänger landbackens flora och ger fritt rum åt en kustens örta gård. Bland mållor, trift, strandkrypa och andra “saltörter”, som skjuter upp ur den tånggödslade jorden mellan stenarna, lyser snårvindans stora vita blommor och strandvallmon med sitt förgängliga guld.</p> <p>Så var det vid Arsklovan. Nya strandhugg från väster — vid Näverkärr ytterst på Härenäset, på Kälkerön mellan Orust och Tjörn, på Lindön i skärgården innanför Arsklovan — skall i olika sammanhang utveckla ett liknande perspektiv.</p> <p>Från stora segelleden, mellan öar och berguddar söker oss in mot Näverkärr. Framför oss stiger grått urberg, men mitt i denna fästningsmur öppnar sig en port inåt land — egentligen en bred klova. Det är en hamnvik av klassisk karaktär. Båten glider sakta inåt, genom klart vatten skimrar en blåvit botten, rena snäcksanden: miljoner skalbitar av snäckor och musslor. Bottnen stiger vänligt över vattenbrynet, det är en strand att landa vid; man tänker på en homerisk vik, där Odyssevs och hans män drog upp sina skepp på den gröna ängen.</p> <p>I snäcksanden lyser ett och annat färskt ostronskal till tecken att det finns levande ostron på klippbottnarna utanför Näverkärr. Det anses att ostronen tillhör de värmefordrande varelser som tillsammans gav sin karaktär åt stenålderns Sverige. Kökkenmöddingarnas folk skulle säkert ha funnit sin bärgning också i Bohuslän. Men det svalnar i vattenvärlden. Ostronen dör ut. Kanske är det solen själv som från tid till tid ökar eller minskar sin strålning. Just i vår egen mansålder har en svag uppgång skett i denna värmehushållning i stort. Glaciärerna i våra fjäll har krympt ihop och på bara några årtionden blottlagt stora vidder av nordisk mark, där vi just nu kan studera hur växtlivet flyttar fram sina positioner så som det skedde för tio, femton tusen år sedan från söder till norr över hela vårt land.</p> <p>Men en sådan vinst kan i det långa loppet likna en våg som stiger för att i nästa mansålder, nästa sekel sjunka igen. Och det stora skeendet genom tusen år ser ut att peka nedåt — kanske mot en ny svalare epok på vår jord, en ny — eller skärpt — istid kring polerna i söder och norr.</p> <p>Några ostronskal i sanden har anmält sig som vittnen i en lång historia. Hela Näverkärr, en gård i havsbandet med allt vad därtill hör, är en minnespunkt i denna historia, ett minneslandskap med syftning bakåt, men också framåt genom odlingens skiften. Den skog som tar skydd bakom bergfronten mot havet är en nyskapad rest av det urgamla. Det är en motsägelse i ord, men en sanning på marken.</p> <p>Ny mark, stigen ur havet i historisk tid, ger oss bilder ur den natur som tillhörde västkusten för fem, sex tusen år sedan. Det var den klimatiskt gynnade epok som på svensk botten gav rum åt lövskogens härlighet. Mellansverige var en del av den svenska södern och kustlandskapen i väster ett urskogsbryn mot havet. Scenen är idag förskjuten och förvandlad; vad som finns i behåll är några kon turer, halvt upplösta, nästan otydbara, och på ett par punkter en mera fulltonig bild. Vad Hallands Väderö är i Skåne, det är Näverkärr i Bohuslän.</p> <p>Den blåvita snäcksanden försvinner under strandkrypans gröna slingor, under gåsört, strandnejlika, marviol, harväppling och en gräsvall som i sin tur fortsättes i ett svep av buskar och träd, en levande matta mellan blocken och upp under bergväggarna. Det är — i förnyad skapelse — det urskogsbryn som för några tusen år sedan i Halland och Bohuslän mötte havet i alla gluggar mellan de kala bergkrönen.</p> <p>Detta bryn är en konstfull flätning, en bonad som fyller varje det minsta rum och till fullkomlighet jämnar ut konturerna. Den mästare som här har fullgjort sitt verk är vinden från sydväst, som behärskar vindrosen överallt i Syd- och Mellansverige. Inte ens Särö Västerskog visar en sådan slutenhet i brynet som denna skog vid Näverkärr.</p> <p>Vi drar upp vår båt ordentligt över snäcksanden, hittar en stig genom brynet, in i en klova, en klyfta som vidgar sig inåt. Och här mellan lodräta bergväggar, i lä av klipphörn och sammanpacka de snår lyfter sig den ädla lövskog som var stenålderns. Ask, alm, ek — till och med lind och lönn — bildar täta förband, skuggan är djup under sammanflätade kronor, en och annan tunn solstråle hittar vägen genom detta tak; det är som strängar av guld i en halvmörk sal. Till vänster om stigen sjunker den myllrika marken till ett kärr med blankt och klart speglande vatten, alar på stora knöliga rotöar, svärdsliljor, tystnad och spelande mygg.</p> <p>Man känner igen allt detta från en och annan floddal långt nere i Europa — från Elbe eller Donau eller nedersta Rhône — där det ännu finns rester i behåll av en sydlig urskogsvärld. Hallands Väderö, Särö Västerskog, Näverkärr — man är tacksam för sådana syner och begriper deras värde, dessa landskapsstycken som håller kvar en förlorad verklighet.</p> <p>Skogsbottnen av idag är fjordens botten av igår. Det är ett ständigt glidande förlopp: för några tusen år sedan fanns kustlinjen med strand och urskog långt inne i öster, där nu odlingen rutar in den skalspäckade jorden i grönt och brunt mellan bergväggarna. Om några tusen år skall allt detta vara förflyttat utåt, långt utåt, där vattnet nu leker mellan kobbarna.</p> <p>Men Näverkärr har också en annan sida. Den uppenbarar sig vackrast, om man kommer från landsidan, från det inre av Härenäset. Det är bondens och betesdjurens landskap. Den gamla gården med åker och betesmark ligger vackert infattad av gråberg; det är en vrå av världen, full av trevnad och frodighet. Hela tavlan doftar hö. Vägen leder in på en rundad, ganska vid dalbotten; till höger har man lövskog, en naturlig häck av ask, alm och ek, till vänster den öppna åkern, och i fonden, famnad av höga lövträd, en mangårdsbyggnad i två våningar, på en gång vänlig och förnäm.</p> <p>Intill gårdens hus hittar man en fägata som öppnar vägen ut i betesdjurens domäner. De ligger där som gröna gårdar, den ena bortom den andra. En grässvål som denna, tät och fjädrande, har årtionden, ja sekler bakom sig av djurens tramp och betning. Närmast under bergväggarna, i skrevor och stenrammel finns det rester av den lövskog som var först på platsen. Det är de mest motståndskraftiga, de som längst har härdat ut med kreaturens angrepp — nyponbuskar, slån, vildaplar, en och annan hasselbunke. Allt är efterhållet, nerklippt, jämnbetat av flitiga mular.</p> <p>Detta är den pastorala bilden, en formskapelse lika fulländad som den tuktade parken. Återigen förstår man här att den “engelska parken’” som trädgårdskonst måste ha sin upprinnelse i ett lövskogslandskap, format och omformat av de betande djuren. Näverkärr är på samma sätt som Hallands Väderö ett både — och: det visar oss ursprunglig lövskog men också en sådan skogsnatur i pastoral utformning. Det fördubblar värdet hos dem båda. Här liksom där har ödet varit gunstigt: bakom en ännu bevarad rikedom ligger ett lyckligt samspel av ovanliga omständigheter.</p> <p>Gården Näverkärr kan i danska riksarkivets handlingar spåras tillbaka till slutet av 1300-talet. Det var en fri gård, aldrig tillhörig kronan eller något frälsegods. Gårdspapperen förmäler att Näverkärr i 400 år har gått från led till led i samma släkter, än på svärds- och än på spinnsidan. En sådan fasthet i ägarlängden ligger alldeles säkert till grund för den goda och skonsamma hushållning som har präglat denna gård. Det finns inom Göteborgs och Bohuslän en fond till skydd för natur- och odlingsminnen sådana som Näverkärr. En överenskommelse har nyligen träffats mellan gårdens ägare och styrelsen för denna fond; syftet är att säkra en noggrann vård av skogen och att bevara den ålderdomliga lantbrukshävd som har sin del i landskapet här. Detta är ett lyckligt exempel på den landskapsvård, som i Syd- och Mellansverige så gott som överallt är är framtidens linje: här gäller det ursprunglig natur, men i lika mån ett odlingsarv som måste bevaras och hävdas rätt.</p> <p>Landvinningar på havets bekostnad ger oss alltjämt ny odlingsmark. Betesdjuren är stöttrupperna. Bonde och bygd följer efter — i väster sakta men säkert, i öster med raskare och längre steg, i synnerhet mot Bottenhavet och Bottenviken, där landhöjningen är snabbare. Bohuslän ger kanske de vackraste, mest överskådliga exemplen på vårt besittningstagande av den havsbotten som just i vår egen tidsålder är stadd i förvandling till äng och åkerjord. Innerst i varje fjordbotten har man för ögonen ett sådant förvandlingsunder — tätt under vattenytan en grå slambädd som liksom trånar att stiga i ljuset och förvandlas till äng och åker.</p> <p>På väg ut till Rossöhamn har man till vänster en vid fjordbotten, som i sin helhet är inbegripen i denna förvandling. Det är Backeleran.</p> <p>I en tidigare av dessa “Sverigeböcker” har jag berättat om glasörten, som växer på öppna slambottnar och på Västeuropas ebbstränder har ett vidsträckt livsrum mellan vatten och land. Den spelar i England en viss roll bland bordets läckerheter. En korrespondent till Times, som en gång åt middag på ett värdshus i East Anglia, fann på matsedeln främst bland dagens rätter något som gick under namnet Samphire. Så kallas i Kung Lear den ört som insamlas under Dovers klippor; det är “the cliff hanger” som sköter sitt farofyllda yrke. Men Shakespeares samphire och den ört som fanns på matsedeln i East Anglia kan knappast ha varit densamma. Den grönsak som där kom på bordet var i varje fall glasörten — “den saltört, lik en grön, genomskinlig korall, som täcker slambottnen så långt som den nås av tidvattnet”. Den serveras kokt med vinäger, i Norfolk med citronskivor och smält smör, har “en behaglig arom av salt havsvatten och jod” och ätes ungefär som sparris; de köttiga fingerlika bladgrenarna är genomdragna av fibrer som får läggas åt sidan.</p> <p>Så långt artikeln i Times.</p> <p>Denna glasört växer på Backeleran i breda formationer ut mot öppet vatten. Den tågar utåt över slambottnen, och efter kommer den gröna frodighet, den välsignelse för fä och folk som är “sälten”, saltängen. Denna saltäng måste inom Bohusläns storbygder, t.ex. det inre Orust eller den stora bygden i Tanum, under vår forntid ha varit en ständigt förnyad, levande grund för mänsklig makt och rikedom. På sälten betade hjordarna, och kring sälten, havets minne i Bohuslän, residerade de storbönder och hövdingar som efter sin välmågas dag gick till vila i stendösar och hällkistor.</p> <p>En tidlös bild av bosättning i kustbandet ger Kälkerön i farvattnen mellan Orust och Tjörn.</p> <p>I sin helhet är Kälkerön ett storslaget prov på de skulpturverk i sten som är landisens eftermäle. Det var en dag ifjol, på högsommaren, när ejdermammorna flöt på dyningen med sina flottavdelningar av lydiga ungfåglar. Med motorbåten styrde vi tätt under Kälkeröns väggar som med tunga bastioner buktade ut över vattnet. Mellan dessa grå rundlar fanns i varje springa, varje fördjupning en den rikaste flora av örter, buskar och träd.</p> <p>Ett par korpar seglade ut över båten. En havstrut kacklade i basen. Återigen de tornande tunga bergen. Och till slut en bred klova, eller snarare en sprickdal, med äng och åker i en grön kile, ett par kor på bete och överst, innerst under gråberget en grå stuga med en röd lagård. Det är Viktors hemvist.</p> <p>Denne Viktor, “enslingen på Kälkerön”, har bott här i all sin tid, i ungdomen med föräldrar och syskon, numera ensam i gården, ensam på ön.</p> <p>— Blir det inte långsamt ibland?</p> <p>Så frågar väl alla som har förtöjt vid Viktors brygga och funnit honom i arbete med slåttern, som tar mycken tid, eller på bryggan vid flundregarn och hummertinor.</p> <p>— Aldrig!</p> <p>Det är svaret, ögonblickligt och med full övertygelse. “Och nu har jag telefon.”</p> <p>Det har funnits många öar som denna, med en familj som delade sin tid mellan sjön och landbacken. Så snart en grön kile, den rikt välsignade sälten har börjat stiga över vattnet, har det blivit rum och råd för folk och kreatur.</p> <p>I all sin torftighet är Viktors lilla värld härute full av hemtrevnad och pastoralt behag. Med en viss stolthet visar han sin potatis, färdig att ge primören, och sin gröna vall. Den är gammal, ungefär tjuguårig, och på stilla glid mot en naturlig blomsteräng. Höskallran ger ljud ifrån sig vid beröring — det är beskedet om rättan tid för slåttern. Och Viktor är den som kan föra en lie.</p> <p>Invid stugan, i lä under bergväggen rodnar klarbären, och ett ofantligt päronträd bär fem sorters frukt. Det är Viktor själv, som har ympat och lyckats fint. Också i kanten av vallen ser vi ädla fruktträd. Där är det unga vildaplar som har ympats, alldeles som i bygderna kring Åsnen i Småland.</p> <p>Om päronträdet nämner Viktor att det planterades av hans morfars farfar år 1784. Många led har avlöst varandra, mycket arbete har det varit, kanske nöd ibland, men hur päronträdet kom till, det har man haft ro att minnas.</p> <p>Så är Kälkerön natur och odling, visserligen i anspråkslös skala, men äkta. Det är ett samspel, lika mjukt och fulländat som det förhållande vi nyss såg — mellan berg och växtlighet. Här begärdes aldrig det omöjliga. Här övades ingen utpressning som i modernt lantbruk med dess konstgödsling, hektiska metoder och giftterapi.</p> <p>Kälkerön är typisk också på annat sätt. När Viktor för sjuttio år sedan föddes härute, bodde 18 människor på ön. Det var mitt i den senaste sillperioden och mitt i stenhuggeriernas högkonjunktur; då fanns på Kälkerön ett stenbrott, som gjorde guld av urberget. Men sillen tog slut och stenbrottet övergavs. Nu är Viktor ensam. Kälkerön är början och änden. Så ser vi det idag, men en ny början skall komma — kanske med sillen, kanske med nya värden och möjligheter, som ingen nu kan se.</p> <p>Det finns öar i kustbandet som rikare och mera mångsidigt än Kälkerön ger bilden av landnam i Bohuslän, vårt besittningstagande av nytt land, ny jord i vattenbrynet. En sådan punkt är Lindön utanför Tanumslandet.</p> <p>Med en klova full av den rikaste lövgrönska — stora, härliga hagtornsträd, slån, hassel, olvon, ask, lind och mycket annat — öppnar sig Lindön mot bryggan och fjorden. Genom all denna härlighet går en väg, som är en stig och just inte mer. Den leder in på en gårdsplan mellan klovans grå bergväggar, och denna gårdsplan är ett grönt tun, det fornnordiska tunet, helt täckt av gräs; tunet med gårdens hus var i Gammalsverige, i Norge, på Island den del av kreatursbondens landskap, där sommarens stora arbete, slåttern, alltid tog sin början. Två askar och en ek fördelar skugga och sol över grässvålen. På den ena sidan ligger ladugården, ålderdomlig och rödfärgad, på den andra manbyggnaden, struken i blåvit limfärg. I Bohuslän följes den gamla norska regeln att boningshusen skall hållas i ljusa färger, medan den billigare rödfärgen får duga åt uthusen.</p> <p>Manbyggnaden är 120 år gammal. Den unga husfrun för oss in i salen och visar oss att taket, buret av bilade sparrar, är buktigt som ett kajuttak. Det föll sig naturligt att bygga så för en sjöman som gått i land. Levande slöjd och levande mått. Ett ansikte, ett grönt blad, en frukt lever och tjusar oss med sina glidande mått, sin fina skiftning och spänning mitt i det regelbundna. Den mest förfinade arkitekturen har iakttagit detta. Träålderns timmermän har haft det i öga och hand.</p> <p>Gårdens namn är Ängen — det har givit sig självt. Från det gröna tunet, genom klovans portar kommer jag ut på sälten, saltängen, som sträcker sig bred och präktig åt höger och vänster mellan bulliga berg. Jag stiger ner i en frodighet som är oerhörd: gräset räcker mig till brösthöjd och de stora örterna — väddklint, stora blåklockor, nässelklockor, blodnäva, vänderot — är större, grövre, “klökare” än jag någonsin har sett.</p> <p>Det är en dag i slutet av juli, men sälten står oslagen. Varför?</p> <p>Svaret får jag av Ängens husfru. Den siste som brukade gården på gammalt sätt var “Gustaf på Ängen”, hennes far, som dog för åtta år sedan. Ännu 1957 skötte han slåttern, med maskin på sälten, med lie på tunet och i lövskogens gläntor. Gustaf hade fem kor, något ungdjur, en häst, en gris och alltid några får. Det var noga med grässkörden: “inte en dikesren gick förlorad.”</p> <p>En bit av sälten var åker med fyraårigt växelbruk: korn, råg med insåning, ettårs- och tvåårsvall. Men först och sist gick sommaren i höandens tecken; det var här som överallt i boskapsbondens Sverige, från Skåne till de översta bygderna under fjällen.</p> <p>Allt detta är ursprunglig bondegärning, upprepad i vår egen tid. Men idag finns det inte längre några djur på Ängen. Den gamla vackra ladugården står tom. Slåttermarken växer igen. Ännu några år framåt skall man urskilja de fasta bryn mot öppen äng, som hölls i tukt med yxa och lie. Men utanför dessa bryn tågar nu aspar tusental ut över sälten. Odlingsbilden förlorar sina konturer, upplöses och liksom trevar sig tillbaka till något annat.</p> <p>Detta andra är natur, men vägen tillbaka är lång; det fordras hundra år och hundra därtill, innan vildmarken har fyllt ut de sista spåren av Gustaf på Ängen och hans dagsverke.</p> <p>Det finns i skogen slåttergläntor, som Gustaf veterligen själv har röjt. Man tränger sig med möda in i dessa gömda rum och finner dem hoptryckta, halvt igenproppade av lössläppt, våldsam växtlighet. Här, på ort och ställe, begriper man något av den odlarmöda som ligger bakom de nästan otaliga namnen på <em>röd</em> eller <em>red</em>, av rödja — i kustens gamla lövskogsband.</p> <p>Detta namnskick ger oss övertygande bevis för skogsväxt i gammal tid också i trakter som sedermera har legat skoglösa, t.ex. Lyse, Brastad, Askum, Svenneby, Bottna och delar av Kville och Tanums socknar. Jag stöder mig här på en värdefull utredning av Edvard Wibeck, framlagd i hans arbete “Ur skogens historia i forna tiders Bohuslän”. Med hjälp av det rikliga kartmaterial som åstadkoms under åren 1660-1710, således efter den svenska tidens ingång, har Wibeck nästan i detalj kunnat dra upp gränserna för skogens dåtida utbredning i Bohuslän.</p> <p>Mycket har skrivits om den oerhörda misshushållning med skog som vållades av de stora sillperioderna. Claes Krantz, en hängiven kännare och skildrare av Bohuslän, har dragit fram data i mängd som belyser Danmarks del i förstörelsen. Bohuslän, “ekskogarnas land”, fick bestå sina ekar till hus, skepp och bryggor i det danska herrelandet. Till och med Jyllands bönder byggde sina hus av ek från samma håll. “Stora sändningar gingo till danska städer och slott. Borgarna i Hälsingör och Nykjöbing fingo, efter det deras städer härjats av eld, tillstånd att hämta ektimmer från Bohuslän, och liknande friheter erhöllo Köpenhamns borgare flera gånger. År 1545 fick Claus Bilde på Bohus befallning att låta hugga och såga 3020 ektimmer för Riberhus slott.”</p> <p>Det må räcka med dessa uppgifter om en utplundring genom hundratals år. Lika mycket betydde bohusbondens egen hushållning i betesbrukets tecken. Elden i boskapsbondens hand, svedjandet, ljungbränningen i syfte att förnya betet har sin dryga del i den förödelse som i det gamla skogslandet Bohuslän förde fram till 1800-talets hårda men storslagna landskapsbild.</p> <p>Stora delar av Bohuslän har hört ihop med det mäktiga stråk av ljunghedar som blivit kallat den atlantiska kustheden och som från kontinentens Atlantkust och de brittiska öarna en gång sträckte sig åt norr ända upp över det västliga Norge. I Bohuslän var det bergen från skärgård till inland, som på sina hjässor bar de bruna ljunghedarna med betande kreatur. Det var ingen ödemark, detta, utan en livsviktig del av boskapsbondens landskap. Vad som nu händer i Västeuropa, på Jylland, i Skandinavien visar just detta: med bonden och hans djur försvinner heden. I stället — i mäktig omfattning, över tusentals kvadratkilometer kommer skogen tågande över Hollands bruna hedmarker, över Lüneburger Heide, Jylland, Västskåne, Sveriges och Norges långa kust mot Nordsjön och Atlanten. Bakom en sådan jättelik förvandling ligger alldeles som i Småland och Mellansverige en dubbel orsak: betesmarken växer igen eller planteras med skog. Där var det hagmarken. Här är det ljungheden. Just i vår egen tid, inför allas våra ögon går förvandlingen fram över Bohuslän. I Västeuropa inledes en ny odlingsepok i skogens och skogsbrukets tecken.</p> <p>En dag i somras såg jag på Tjörn, innanför Kyrkesund ett stycke mark, en liten sänka mellan bergen som i all sin anspråkslöshet är ett minneslandskap för öga och fantasi.</p> <p>Mitt i den öppna sänkan finns det jord, avlagrad här en gång under istidens slutskede eller nersvallad från bergen under loppet av de årtusenden som sedan dess har låtit landet stiga och kustlinjen förflyttas ut till den synrand som nu markerar mötet mellan hav och hälleberg. Det var en dag med 17 sekundmeters vind, och där längst ute i horisontlinjen skymtade Paternosters fyr genom explosioner i vitt — en åskådlig illustration till de krafter som en gång i tiden har slitit bort grus och stenar från bergen också här inne på Tjörn.</p> <p>Mot denna fond av solbelyst vitfradgande hav stod ett mörkt landskap av nakna eller ljungklädda berg, och i mitten, i den öppna dalen, hade man ett stort gravfält från järnåldern med flera tiotal högar, omgivna av stenringar och krönta av bautastenar.</p> <p>När dessa högar kastades upp över de dödas gravurnor för bortåt 1500 år sedan, stod havsytan åtskilliga meter högre än nu; kustlinjen låg med andra ord betydligt närmare än idag. Man kan säga att de människor som vilar här har begravts i centrum av sitt verksamhetsfält, som var jorden och havet. Kring högarna ligger betesmarken, ljungheden, med sakta framskridande kor och med ett par täppor eller lyckor skyddade mot de betande djuren av omsorgs fullt upplagda stengärdesgårdar. Sådana täppor fanns redan under förhistorisk tid, även om de från tid till annan fick byta plats med skogen. Där potatisen nu frodas, växte kanske — låt oss säga — sexradigt korn. Dessa lyckor återspeglar i själva verket det äldsta jordbruket, sådant det tedde sig på kringstängda små tegar och svedjeland i den obegränsade, ohägnade betesmarken.</p> <p>Utblicken mot havet säger lika mycket om järnålderns verksamhet. Bonden var säsongfiskare, och de äldsta fiskelägena var här som kring Östersjön bodar, brukade och bebodda under årets fisketider. Så illustrerar detta vidöppna, kärva landskap sin tillblivelse ur havet men också vårt eget arbete genom tiderna; det är historiskt också i mänsklig mening. Gravhögarna är tillkomna i stil och stycke med detta beteslandskap, deras verkan i terrängen beror helt av den öppenhet som tillhör ljungheden. Om betningen upphör, inträffar genast det vanliga: enbuskarna börjar resa på sig och trädplantor spirar upp. Detta gravfält med sin utblick mot havet är då snart försvunnet i buskar och skog, och Bohuslän har därmed slarvat bort ett kulturminne, som hör till de vackraste i hela det svenska kustlandet. Att försöka rädda och alltjämt hävda en sådan minnesmark, något enda litet prov på ljunghedens tusenåriga odlingsform är en ytterst angelägen uppgift.</p> <p>Ett område som detta med sin ljungklädda mark, sina gravhögar och åkerlyckor illustrerar känsligt och uttrycksfullt den intima före ning av natur och människoverk som omger oss överallt i Syd- och Mellansverige, ja till och med långt uppe i det stora skogslandet. Naturskydd och landskapsvård måste följaktligen arbeta i förening; det blir i de flesta fall, och långa stycken igenom, identiskt samma sak.</p> <p>Det nu sagda bekräftas på ett slående sätt just av bygdens gravhögar, de otaliga ättebackarna från järnåldern. Man återfinner dem vid så gott som varje by och varje gård; de visar oss att dagens bebyggelse här ute i bondelandskapet i allt väsentligt har samma utbredning, samma struktur som järnålderns bygd. Dessa gravhögar låg en gång högt och fritt synliga för allas ögon. Nu gömmer de sig redan i tusentals fall i den uppväxande nya skogen, och tyvärr stannar det inte vid detta: fornvårdens män har påpekat att trädens rötter efterhand spränger sönder och förstör dessa oersättliga monument över gammal odling. Det är av yttersta vikt att hålla skogen borta från gravhögarna. Att öppna sikten mot dessa ättebackar i landskapet — och därmed i bygdens medvetande — är ett värdigt och väsentligt mål för alla goda krafter som strävar att slå vakt om vårt gamla odlingsarv.</p> <p>Tjörn är en utläggning stora drag av det forntida fjordlandskap som fyller det inre Bohuslän. Här finns dalbottnarna, men inte gömda som gröna kamrar mellan bergväggarna — nej, utbredda till stora jordbruksytor med gårdarna i gränslinjen, alltid i gränslinjen mellan berg och slätt. Kanske är detta landskap vackrast i brittsommaren, när luften är torr och lätt och ren som den kan vara. Då är man ute på fälten, man ur huse vid alla gårdar; det gäller potatisen, som skall plöjas upp och plockas. Människorna rör sig i förbund med all denna bördighet, arbetskläderna lyser i fulla, mustiga färger mot mull och berg. Och solen skiner, och jorden reder sig. Det är en fröjd att leva i ett vänligt land.</p> <p>Vad vi här ser av vatten och land är tusen år ur den historia som är ett långt avsked från havet. Den plana åkerbygden, som förgrenas kring urgrå stenklumpar, är fjärdarna, sunden, de långa vikarna, tecknade i jordbrunt och grönt. Allt detta är en trogen karta över det forna havet, en minnesbild i full skala. Gränslinjen mellan slätt och berg, mellan havsbotten och skärgårdsöar “av igår” är skarp som vore den uppdragen just igår.</p> <p>Denna skarpa avgränsning i terrängen har sin förklaring i landhöjningen ur ett stort vatten och bestämmer i sin tur bygdens geografi. När ishavet en gång i tiden, fyllt av lerslam ur landisens jättelika stenkvarn, svallade fritt över Bohuslän — då sjönk slammet i lika mått över hela denna botten, höjder såväl som sänkor. Dessa berg, som nu ligger utan jord, måste under ishavets tid, under is tidens avslutningsskede ha varit täckta av mäktiga lerlager. Det är något som de geologiska handböckerna knappast låter oss veta med tillräcklig klarhet.</p> <p>Nå, men vad är det som sedan har tvättat bergen rena? Naturligtvis ingenting annat än det hav som med vågor och bränning har kommit åt bergen från ovan till nedan under de årtusenden då landhöjningen lät dem sakta stiga i dagen. Med andra ord: bränningszonen har långsamt sjunkit från bergens hjässor till den gräns vi ser i detta ögonblick — stranden, vattenlinjen som blänker där nere. En mera grundlig sköljning kan inte tänkas ut. Resultatet är fulländat.</p> <p>Det är denna renspolning som ligger bakom kalskärsbältets tillkomst i både väster och öster, alls inte någon omöjlighet för skogen att leva därute. Mot Västerhavet utformas visserligen de vackraste vindbryn — vi såg dem nyss vid Näverkärr. Men skogen står där också i lovart, på Hallands Väderö, på Särö, överallt där det bara finns jord att växa i.</p> <p>Från Stenungsund över Tjörn och rakt norr ut över Mjörn går den nya storvägen till Orust. Dynamiten har härjat svårt i bergen mot det vackra sund som skiljer Tjörn och Mjörn. Det är en brutal bild av vår framfart. Bergen, modellerade av landisen, bestämde den gamla vägens förlopp, i stillsamma krökar under stupen. Nu tidens och framtidens väg går tvärs genom bergen, rakt över vatten och sump; dess utgång från Tjörn är en fräckhet, en fulhet som förskräcker. Vi är för starka nu, för hårda mot den natur som lät oss leva och växa.</p> <p>Ännu ligger Mjörn i obruten storhet med nakna bergkarmar i oändlighet över trånga dalar; det är grått, stengrått som djupnar och mognar till purpur, en levande kroppslig purpur, när kvällsljuset spelar från väster in över land. Men stortrafiken öppnar också denna del av kusten för modernt sommarliv, och den gamla bilden tappas bort i en ny brokighet. Det historiska i landskap och bebyggelse framträder klarare på avstånd från Sommarsverige; det gäller i synnerhet Bohuslän. En sådan bygd med urgamla odlingsdrag genomkorsas av varje resenär som följer stora vägen över Orust. Jag menar det breda bondelandet i Stala och Tegneby socknar.</p> <p>Landskapet har väl ingenting som bedårar vid ett första ögonkast. Men det lönar sig att för ett par timmar lämna det stora trafikstråket och på småvägar söka sig ut i denna bondebygd. I trakten av Tegneby kyrka ser man inte ett blänk av havet; vad man har omkring sig är en lerslätt, bruten och omringad av det vanliga gråberget. Barrskog, mest planterad tall, börjar i vår tid störa den bergkontur som ännu för hundra, ja femtio år sedan löpte kärv och ren under himlen. Det hela kan verka torrt och intetsägande. Men här i gråheten gömmer sig de monument som talar om stark bondegärning för fyra, fem tusen år sedan. Här står dessa stendösar och gånggrifter, som restes till boningar för ett liv genom döden, en okuvlig förhoppning, densamma genom tiderna. Denna hjärtbygd i det inre av Orust hör till de äldsta av Sveriges storbygder. Man häpnar när man ser de väldiga hällarna, kanske fraktade ett gott stycke väg och upplyfta som av jättehänder till tak över skumma stenkamrar. Ett sådant bygge vore ett problem till och med för modern teknik. Det har betonats att dessa monument vittnar om en samfällighet och en organisation av stor fasthet.</p> <p>I sin helhet är detta en odlingsbild så lik den som möter oss två, tre tusen år senare i det framväxande Sveariket, att vi tvingas till tanken på en parallell i själva underlaget.</p> <p>Vad som i Mälardalen gav must och näring åt en vikingatidens storbygd var landhöjningen som åt varje ny generation öppnade nya bördiga vidder för bete och slåtter. Vad slåttern beträffar, har Mårten Sjöbeck särskilt framhållit att de skärande järnredskapen, skäror och liar, tekniskt sett gav en nödvändig förutsättning. Det skedde i Mälarområdet just i rätt tid, under den senare järnåldern, samtidigt med att de rika bottnarna lyftes över vattnet.</p> <p>På Orust faller det genast i ögonen att dess förhistoriska blomstring inföll just i ett tidsskede, då vidsträckta bördiga fjordbottnar blottades och blev åtkomliga för vår egen hushållning. Men här är det fråga om stenålder. Hur går detta ihop med vad som nyss sades om de nödvändiga järnredskapen? Svaret ligger nära till hands. Det milda atlantiska klimat, som genom tiderna har tillåtit vinterbetning och som därtill under stenåldern anses ha varit ännu mildare än i nutiden, befriade bonden från hans tyngsta börda under sommarhalvåret, slåttern, insamlandet av foder för en lång vinter under tak. Kreaturen kunde beta på “sälten” och i bergens utmarker hela året igenom.</p> <p>Stenålderns gravar ligger alla på eller invid det krön som behärskar dal och höjd, inägor och utägor, underland och överland som det heter här i Bohuslän. Från Tegneby svänger vägen i en milsvid båge kring ett sådant överland, ett bergland, som är en hel utbygd för sig på gränsen mellan Tegneby och Morlanda socknar. Ett egendomligt namn tillhör detta gråbergsland — det kallas Store hamn.</p> <p>Den långa, djupa Morlandadalen, den kanske vackraste av de många sprickdalar som genomsätter Bohuslän, begränsas i öster av Store hamn. Från landsvägen, som följer dalen söderut mot Hälleviksstrand, Edshultshall och Mollösund, ser man under österhimlen en bergmur, knölig, buktig, ännu ren och kal i profilen. Det är fronten av Store hamn, som i sin helhet tar upp bortåt en kvadratmil av Bohuslän.</p> <p>Förbi Röd, några gårdar tätt under bergmuren, går en liten väg upp mot Store hamn. Den håller sig i ett pass, en veritabel port mellan klippornas dörrposter av isslipad gnejs. På sidorna finns det rum för litet lövskog, ask, alm, ek och al. Genom denna bergport kröker vägen förbi ett par små gårdar och ett par gröna gärden, den klättrar allt högre, stiger brant tills Store hamn öppnar sin mörka vidd under himlen.</p> <p>Häruppe, särskilt i de västliga delarna förnimmer man ännu det gamla Bohuslän. Detta är hällebergets och ljungens landskap, öppet och kärvt, en svensk uppenbarelseform av den forna västeuropeiska heden. Men dessa ofantliga terränger, en gång i tiden före vårt eget och betesdjurens herradöme till stor del skogbevuxna, befinner sig just nu vid ingången till en ny skogsperiod; från de kala berg kupolerna med vid utsikt över Store hamn ser man i öster redan en skogshorisont.</p> <p>Detta ödeland i bergen har en gång varit utmarker till den omgivande bygden och till små gårdar och torp, som ligger kringspridda i sänkorna. Jag sade ligger, men borde ha sagt låg, ty denna bebyggelse inne på Store hamn är en döende bygd. Det är här som i alla andra avsides bygder: avfolkningen har fortskridit till det sista stadiet. Eller det näst sista.</p> <p>Jag går efter gamla generalstabskartan, som är uppmätt 1836-1839 och ger en omistlig bild av det forna. Hela denna bergsbygd, från Stigfjorden i söder till Koljöfjorden i norr, från Morlandadalen i väster till den breda Tegnebybygden i öster, bär på kartan inte ett enda skogstecken men kanske ett hundratal små svarta fyrkanter; det är gårdar, torp, backstugor, strödda över en kvadratmil av Sveriges land. Bara ett litet fåtal av dessa ställen är ännu vid liv, de flesta är döda, rivna för länge sedan eller stående som ödestugor med tomma fönster och gistnande tak. Tegneby socken, som innefattar delar av Store hamn, hade för femtio år sedan 2500 invånare. Nu är det mindre än hälften.</p> <p>En syn som denna är bakgrunden till de färgrika, glada, moderna trädgårdsstäder som nu flockas kring vägknutar och järnvägsstationer. I en tid av snabba kommunikationer, som eliminerar de timslånga vägmilen, sker denna utrymning av glesbygderna och denna koncentration som på en mansålder har skapat om Sverige. Det är i sig en underlig motsägelse: ju bättre kommunikationer, ju starkare hopflyttning.</p> <p>Ser man nu på resterna av denna bygd i bergen, så finner man följande. De små ställena har alltid legat i anslutning till plana fält av nersvämmad lera som finns spridda på olika nivåer, ända uppe under de högsta kupolerna. Dessa jordar har utgjort inägorna och är i liten skala detsamma som de breda, bördiga fjordbottnarna runt kring Store hamn.</p> <p>Utägorna, de forna betesvidderna, är ännu i denna dag ett nordiskt herdelandskap mot hav och vind — visserligen utan herdar och snart utan betande hjordar. Trutar seglar mot en full västan, det grova kacklet kommer betänksamt från dessa vakter som patrullerar därovan. Ett par rapphöns bullrar upp ur ljungen och flyr på vingar, som plötsligt stelnar till glidflykt och surrar igen. Strödda på hälleberget ligger skal av blåmusslor och snäckor; det är kråkorna som har hämtat dem i strandvattnet och låtit dem falla från storhöjd mot berget; ibland har de lyckats i sin avsikt att få skalet att krossas, ibland inte.</p> <p>Detta är stor natur. Men det är mer än så. Det är natur inlemmad i gammal bondehushållning, formad genom hundratals år av de betande djuren.</p> <p>Har man ögonen med sig, kan man ännu se kreatursstigarna, där de slingrar genom ljungen. Ett system av stengärden rutar in det hela. på ett invecklat sätt som vittnar om hävd och rätt. Man urskiljer så småningom grunddragen i detta system: från den stenmur som markerar gränsen mellan in- och utägor, mellan åker och betesmark, sträcker sig andra stengärden ut över ljungvidder och berg. De löper upp och ner i terrängen, kan upphöra på en kort sträcka, där en klyfta eller ett stup gör samma tjänst, men fortsätter strax igen — kilometer efter kilometer. Där dessa stenmurar buktar upp i silhuett mot himlen, ser man hur de är byggda: av stenar lagda på varandra i ett enkelt förband så att dagern lyser igenom. Detta byggnadssätt gör muren ytterligt skör men på samma gång farligt effektiv: den minsta knuff låter stenblocken falla över den ovarsamme — folk eller fä.</p> <p>Ljungbränning har förr överallt ingått i skötseln av dessa betesvidder; elden tjänar det dubbla syftet att döda uppväxande en buskar och bereda mark för ny späd ljung, bättre för djuren än den gamla, allt för grova. Men nu är det för länge sedan slut med ljungbränningen och nästan slut med betningen i dessa utmarker. Självsådd eller planterad — med hjälp av många skickliga händer — skall skogen snart komma tillbaka på sin forntida mark, i varje grop och varje sänka mellan bergknölarna. De långa stenmurarna skall snart, här som i inlandets skogar, gömmas i skuggan av tall och gran. Utan uppgift i morgondagens Sverige skall de finnas där i skogsriket som tysta vittnesbörd om ett skede i boskapsskötselns tecken.</p> <p>Från västranden av Store hamn, från själva takkrönet ser man havet med Käringön, nästan fullbebyggd —- hus intill hus över hela ön — längst ute mot en fri horisont. Det är fiskeplatsen, fångstplatsen, helt hänvisad till havets skördar — i vår egen tid en illustration till de första strandbyggarnas boplatser i tidig stenålder.</p> <p>Men vad är <em>hamn</em> i denna sällsamma benämning, Store hamn? Anders Karlsson, gammal kustbo och fiskare, som fraktar mig ut till Käringön, svarar så här på min fråga. Om ett par bönder talar om djuren och betet, så kan den ene säga: Jag har släppt ungkräka uti hamna. Hamn — det finns kring alla byar och gårdar, det är Myckleby hamn, Kulte hamn och detta Store hamn på Orust, för att nämna ett par av de största. En bonde på Lyr- — Lyrön — kan säga på samma sätt Jag har hästen i hamn. Det är ingenting annat än bergbetena, utmarken.</p> <p>Hamn var en av de tre storheterna i fiskarbondens hushållning. Den andra var sjön, gemensam för alla, en utmark också den, liksom betesmarkerna i bergen. Den tredje var sälten, landvinningen, den värdefulla saltängen, som till sist blev åker, bygdens kärna från början och ända igenom. Det blev ett hållfast förbund-fiskevatten och bondeland en kraftfull och lyckosam utveckling ur ett hav som är givmilt mot de sina.</p> <p>I mellersta Bohuslän, vid södra inloppet till Hamburgsund återfinnes på den gamla generalstabskartan ett namn, Slottet; det är tryckt med petitstil och tycks hänföra sig till ett torp. Det lilla stället heter verkligen så; namnet avsåg ursprungligen det tvär branta berg som reser sig över torpet. Här är det fråga om gammal tid. Det var innan jag blev född, säger det minsta av barnen i Slottet… innan pappa blev född, rättar en sjuåring. Den äldste, en tioåring, avgör saken: Slottet, det är hundra år.</p> <p>En gammal lantpojke känner igen räknesättet. Hundra år var tideräkningens yttersta bud.</p> <p>Nå, historien är följande. Bohuslän hade 1523, efter unionstidens slut blivit en svensk besittning, som det gällde att hävda mot Danmark-Norge. Genom sina hövitsmän och kunskapare hade Gustav Vasa erfarit att ett högt och brant berg mot Västerhavet ungefär i höjd med Väderöarna och beläget vid en skyddad led innanför Väderöfjorden, borde kunna förvandlas till en lämplig stödjepunkt. Denna borg, befäst av naturen, <em>turs</em> — torn — i ureuropeisk mening, blev nu på landsfaderns bud utbyggd till det svenska Vikens starkaste fäste. Ett kungligt brev till bönderna på Dal uppmanar dem att göra dagsverken för detta byggnadsverk — det är, för att stamma från kung Gustav, hållet i hovsamma ordalag — han var tydligen nödd att ta Dalborna med lämpor; på Bohusläns eget folk var inte att lita. Det heter i brevet, att skäppor och korgar för uppforsling av jord till vallar bör medtagas hemifrån. Bergshöjden i fråga har säkert varit lika kal, lika väl avspolad av havet som alla de andra i detta kustband. Betydliga rester av femtonhundratalets fästningsvallar finns alltjämt kvar på berget; de består helt och hållet av jord som skäppa efter skäppa måste ha burits och hissats uppför branterna. Man häpnar vid tanken.</p> <p>Fästets namn var Hornborg eller Homborg; det återgår förvanskat i Hamburgsund, som ingenting har att göra med Hamburg. Ännu på generalstabskartan av 1843 skrives fjorden Hombergs sund. Detta Hornborg har grävts ut och undersökts av Wilhelm Berg, som med ledning av ett stort antal fynd, bland dem åtskilliga mynt, med full säkerhet har kunnat fastställa att fästets tid var 1500-talet fram till 1532. I Norge satt kung Kristian, Gustav Vasas och Sveriges gamle vedersakare. Det var hans krigsfolk som stormade Hornborg. Allt detta kan inhämtas i källorna.</p> <p>Jag hade just tagit mig upp på Slottet, sett de mäktiga fästningsvallarna och praktiserat mig ner igen. Då inträffade följande.</p> <p>På åkern, den forna fjordbottnen, tuffade en traktorplog fram och åter. I en sväng mot vägen stannade traktormannen sin röda maskin, vi utbytte hälsningar och kom överens om att det var vackert väder. Men det blev mer än så: från sitt höga säte berättade plöjaren om öden och händelser kring Hornborg så livligt och utförligt att jag tyckte mig ha träffat en samtida till Kristian tyrann och Vasen.</p> <p>“Jordvallarna var utvändigt förstärkta med en palissad och denna var beklädd med kopparplåt” — så sade mitt vittne ur historien. Han fortsatte: “Av de gamla här i trakten har jag hört att när Kristian kom med 800 man, brände han gård efter gård — trots att detta var gammalt norskt land. Anfallet på borgen var våldsamt. Det blev stormning. Hela besättningen, 700 man, nedgjordes — utom en enda, som kastade sig i vattnet och simmande kom undan.”</p> <p>Berättelsen innehåller detaljer, som inte kan återfinnas i tryckta källor. “Av de gamla här i trakten har jag hört…” Plöjaren på sin traktor under Slottet kom mig att minnas en gammal bonde i Transtrand, som gav mig en minnesbild från den vintersöndag, då Gustav Vasa skidade genom Sälen: “Jag har hört det av min farfar, han av sin far, och sen är det inte långt ner till Gustav Vasa.”</p> <p>Rundsynen från Slottet är av stor karaktär. Begränsningen utåt är fria horisonten. Ett band av holmar, några sund, en vik som mellan tunga, bulliga berg sträcker sig in mot betraktaren. Denna vik är det centrala i bilden, det som öppnar förbindelsen bakåt i tiden och in i framtiden. Vad man ser är en vattenyta som mjukt och vackert lämnar rum för en grön äng, som i sin tur helt plötsligt byter färg och ligger förvandlad till en gul kornåker.</p> <p>Det är bohusbilden framför andra, uttryckt i färgrik, påtaglig verklighet — hela den stora sagan om odlingsmarkens skapelse ur havet. Över viken, fiskevattnet, seglar trutarna, på ängen, den rika “sälten”, betar kor och hästar och i öster, inåt landsidan glänser det mogna kornet. Det uräldsta livet, fångsthushållningen, förbinder sig med en lanthushållning som i början litar mest till kreaturen och sedan i allt högre grad till åkern och sädesgrödan. Ett vackrare åskådningsmaterial finns inte att få för den som vill färdas också i tiden.</p> <p>Innanför Slottet, i mellersta Bohuslän har landskapet en mäktighet, en knuten kraft som man aldrig glömmer. Mellan bukiga bergjättar, gråröda, nakna, sträcker sig de gröna fjordbottnarna milsdjupt in i landet. Den forna bottnen är alldeles jämn och flat; på avstånd är det egentligen bara den gröna färgen som säger att detta är land och inte vatten. Under bergväggar på femtio meter eller mera ligger denna gamla fjordbotten som en välodlad slätt. Det är en förunderlig motsättning. Man förstår att den djupa dalskåran måste vara till hälften fylld av lera och grus, som av vågor och bränningar har sköljts ner från bergen. Överst, i själva ytan ligger det slam som under tusentals år har sjunkit till botten, medan havet ännu gick in mellan bergväggarna.</p> <p>Genom ett trångt pass mellan bergen kommer vägen in i Tanumsbygden. Det är en rik jordbrukstrakt med härliga fält, men de tunga bergen ligger som jättelika fort mellan dalstråken.</p> <p>Där bergen vänder sina granitpannor mot dessa dalgångar, har bronsålderns människor haft sina kultställen och skapat de världsberömda ristningar i hällen som idag, efter tusen år, ställer oss inför en hemlighetsfull hednisk värld av fruktan, strid och brunst. Där avtecknar sig solhjulet, all god gåvas givare, och i ständig upprepning de smäckra, rikt bemannade långskeppen. Inom ett myller av underliga, svårtolkade tecken kämpar män i envig; de bär skölden framför sig och väldiga stridsyxor lyfta till hugg. Tunga tjurar betecknar boskap, som var bronsålderns rikedom här liksom i romarnas värld. Pecus, det är boskap och pekunier liktydigt med klingande mynt.</p> <p>Så mycket är säkert, att dessa hällristningar uppenbarar en hushållning som förenar hav och land, sjöfararens och boskapsbondens arbetsliv. Till och med en plöjare finns här bakom sitt spann av oxar. Men hela denna bildvärld har en karaktär långt mera svårtillgänglig för oss än järnålderns klipptavlor, t.ex. Sigurdsristningen. Trots sin säkra stilisering visar bilderna ur Sigurdssagan en helt annan mjukhet, en karaktär som ligger oss nära. Detta beror inte bara på det lyckliga faktum att sagan blev nedtecknad i skrift, medan tid var, vilket gör bildspråket begripligt. Själva stilen är en annan. På dessa hällristningar i Bohuslän möter oss en förenkling som verkar nästan hieroglyfisk men bevarar rörligheten. Man har intryck av gammal tradition bakom bildspråket. Det finns tusen och åter tusen år av mänsklig odling bortom det årtusende som har betecknats bronsåldern. De äldsta hällristningarnas ålder är väl alltjämt osäker.</p> <p>Det anses allmänt att dessa bildframställningar i den hårda graniten har tillkommit i magiskt syfte: bilden har tjänat att binda och konkretisera en önskan, en åstundan. Bakom stridsscenerna ligger, om detta är riktigt, intet försök att avbilda något passerat, de representerar inte någon historieskrivning i senare tiders anda och mening. Dessa bilder av människor och djur, dessa skepp och underliga tecken är fasta led i en besvärjelsekonst, vars övriga yttringar är och förblir okända för oss. Men syftena fattar vi: hjortarna med greniga horn, skeppen med talrik besättning, människor och boskap med parningens symboler mäktigt framträdande — detta är önsketänkande i magisk tillspetsning: jaktbyte, seger i sjöstrid och envig, fruktsamhet och rik välsignelse bland folk och fä.</p> <p>Det är, mentalt betraktat, samma språk som talas i de urgamla grottmålningarna av allehanda villebråd från en stenålder som ligger oändligt långt tillbaka i västerländsk historia.</p> <p>I sluttningar med lätt, ofta sandig jord mellan bergen låg forntidens åkrar, medan de stora lerslätterna, bottnarna, allt eftersom vattnet vek undan gav bete och slåtter.</p> <p>Det finns ungefär en kilometer söder om Tanums järnvägsstation ett sådant stycke forntidsbygd med en hällkista, säkert en av de ståtligaste i Bohuslän. Fyra hällar, resta på kant kring en djup gravkammare, bär upp ett tak över detta dödens rum, ett tak som består av en enda jättelik häll. Den har en massa som nog inte understiger kubikmetern och väger därmed fyra ton. Gravrummet är åtminstone en meter djupt i förhållande till markytan på utsidan av hällarna.</p> <p>Skogsklöver, blåklockor, ljung och högt, vajande ängsgräs täcker nu den sluttning kring hällkistan som en gång har varit en åker. Markytan är tydligt avjämnad efter brukningen, och kring denna fornåker i slänten löper alltjämt en hägnad av kullersten. Stengärdet kan vara lika gammalt som åkern, det kan vara byggt av samma händer som reste hällarna.</p> <p>Ett stycke väg från hällkistan gömmer sig mellan förvuxna syrener en liten gård, nu öde. Den har ett läge som är typiskt för bebyggelsen vid dessa forna vikar och havsbottnar, inte bara i Bohuslän utan överallt i Mellansverige, där landhöjningen har givit ny mark. Gården ligger i sluttningen med ett par åkertäppor närmast omkring sig, bergen, utmarksbetena, i ryggen och den släta lerbottnen framför sig. Denna botten, idag en åkerslätt, ligger alltjämt utan bebyggelse.</p> <p>Tätt förbi hällkistan och fornåkern går bullingarnas — Bullarenbornas — gamla vinterväg; uppgiften har jag från en äldre man, som försedd med tumningsverktyg var på väg till skogsarbete bort om bergen.</p> <p>Bullingarnas vinterväg till Greby, till Grebbestad och havet gick från Tingvall vid Södra Bullaren rakt västerut över Tanum. Sträckan ut till Tanum blev väl tidigt landsväg och trafikabel med kärra eller släde året igenom. Men den sista halvmilen från Tanums prästgård till Grebbestad har kommit att ligga utanför det moderna vägnätet och finns kvar i sitt gamla skick än idag. Det vill säga, vide, starr och kärrörter har tågat in över den blöta vägbanan, som på det för vintervägar typiska sättet följer sidlänt mark, det sanka stråket mellan bergen. Men vägspåren är ännu tydligt skönjbara. Jag känner igen vintervägen från forna år i lappmarken; det var under sommarmånaderna samma gröna led över kärret, trafikerad av ingen utom grodor och sumpfåglar.</p> <p>Den gamla generalstabskartan från 1843 har vintervägen markerad — alldeles som på norrlandsbladen med en dubbelrad av fina punkter. På den nya kartan är vägen borta. Dessa gamla kartblad är i många avseenden historiskt värdefulla. Bladet Fjällbacka av år 1843 återger ett nu försvunnet Bohuslän med skoglösa berg milslångt in från kusten, med de gamla vägarna och med hundratals små ställen under bergen, där man numera finner några murrester, ett par lavtyngda äppelträd och just ingenting mera.</p> <p>Lyckliga tillfälligheter har gjort att trakten kring hällkistan i många stycken har bevarat sin forntidsprägel. Vintervägen, med säkerhet uråldrig, har redan nämnts. En hällkista är ett monument över den samfällighet som var roten och tågan i bondelivet; det är en hel släkt, ett bysamhälle som har sin vilostad i en sådan mäktig grift. Kanske har helgedomens läge delvis sin förklaring just av vintervägens sträckning här förbi. Fornåkern i sluttningen med sin hägnande mur är den rätta inramningen; en del av denna tusenåriga odlingsmark har för övrigt brukats in i sen tid, det ser man på växtligheten, som här består av fint ängsgräs, inte av ljung och enris. Tyvärr håller enar och ungtallar nu som bäst sitt intåg på den öppna platsen närmast kring hällkistan; inom tio, femton år skall detta forntidsmonument som tusen andra vara gömt i mörka skogen — om ingenting göres för att avvärja en sådan olycka.</p> <p>Berget ovanför denna märkliga plats har, också av en tillfällighet, kommit att bevara eller snarare återskapa ett stycke av forntidens kustland. Redan på långt avstånd ser man att detta berg har en säreget karg och ödslig karaktär: det är naket, avklätt ända inpå den skära graniten. På närhåll uppenbaras hemligheten med denna nakenhet. Det har gått eld över berget, skogseld, markeld, som förvandlat enar och tallbuskar till vitgrå skelett och svett bort lavarna från själva stenen. I stället för den gamla grova ljungen, vars kolade rester man ser överallt, spirar nu unga, späda ljungmattor. Vådelden har här på berget återskapat den bild som mötte oss innerst på Hallandsås och där var resultatet av uråldrigt, regelbundet svedjande. Böndernas syfte med ljungbränningen, att förbättra betet och hålla skogen borta, demonstreras här av ett slumpens spel. Men de betande djuren fattas i tavlan, och skogsträden spirar i alla skrevor. Den som vill fånga visionen av ett förhistoriskt Bohuslän får passa på medan det ännu lyser fram ur den ruggiga skogsmattan. Här finns också, överst på bergets nakna, sotiga hjässa, den rätta samlingspunkten i ett sådant forntidslandskap: ett ofantligt gravröse, som tillsammans med hällristningarna ger stora konturer och vid utblick åt bronsålderns bonde- och sjöfararliv.</p> <p>En höjdsiffra på kartan visar att dalbottnen under berget, under liden med hällkistan och fornåkern ligger sju meter över havsytan; det innebär att den under hela vår forntid, i varje fall långt in i järnåldern, var havsbotten. Med andra ord: då Tanumsbönderna reste gravens hällar, låg stranden just här, och detta var en skyddad hamn, slutpunkten för bullingarnas vinterväg på den tiden. Det framhäver ytterligare vad denna punkt en gång har betytt. Öden och omskiftelser i landskap och hushållning har lämnat den över given.</p> <p>En augustidag for jag vidare på bullingarnas väg genom landskapet, från hav till fjäll. På flera ställen syns det att vägen är omlagd, liksom för övrigt nästan alla vägar i detta land. Det märkliga är emellertid att den gamla vägsträckningen, som är tydligt synlig i terrängen, löper rakt, backe upp och backe ner, inte krokigt som den nutida vägbanan. Så länge hästskjutsarnas tid varade, brydde man sig inte mycket om backarna; pålle tog sig alltid upp med schäsen, även om det gick långsamt. Sedan kom den första biltiden, då en backe var en stor besvärlighet och då man ännu inte sprängde sig fram med dynamit genom bergen. Många av de verkligt krökiga vägar som alltjämt finns kvar är visst inte de äldsta utan från 1910- och 20-talen, just som denna.</p> <p>Den gamla bullingsvägen går alltså ganska rakt, tvärs över det flata Tyftefjället. Mitt på fjället fanns en liten klyfta och i klyftan en liten grå stuga. Där kunde man få sig en färdknäpp hos Trulse-Lars, vars namn lever kvar i trakten tack vare sådana välgärningar. Bullingarna for med famnved ut till Tanum och Grebbestad och återvände med sill, brännvin och annat gott. Nog fanns det skog till övers här i det inre Bohuslän, även om bergen låg nakna milsvitt omkring.</p> <p>Bortom Tyftefjället öppnar sig Bullarens långa, djupa dalgång med kyrka och gästgivargård. Detta är mittpunkten i Bohusläns största socken, Naverstad. Ett stycke söder om kyrkan smalnar södra Bullaren till ett trångt sund. Här ligger diktens Sundshult, skådeplatsen för Emilie Flygare-Carléns “En natt vid Bullaresjön”.</p> <p>Uppfarten till Kynnefjälls platå följer Kynne älv, som i vackra fall störtar ner mot Bullaren. En del av vattnet driver en såg, som förädlar skogen på fjället.</p> <p>Edvard Wibecks studier i landskapets skogshistoria har klargjort att Kynnefjäll på ett par hundra år har genomgått stora förvandlingar. Kartor från perioden 1660-1710 visar att den breda bergsplatån på den tiden var täckt av väldiga, sammanhängande skogar. Ljunghed finns angiven på en och annan punkt men, som det förefaller, bara i närmaste anknytning till en ytterligt gles bebyggelse. Det var barrskog mest, men också ek. Så tillkom kring början av 1700-talet en hel rad sågverk, särskilt utmed Örekilsälven i kanten av Kynnefjäll. År 1725 fanns inte mindre än 32 virkessågar i denna trakt. Följden blev en kalhuggning som var fullbordad när 1800 talets nödtider tog sin början och den stora folksvälten drev bebyggelsen in över utmarkerna — i Bohuslän och Dalsland lika väl som i Småland och Västergötland. Skogsbönderna brände och svedjade, mest för betets skull, och därmed tillkom inne på Kynnefjäll de öppna ljungvidder som min chaufför kom ihåg från sin barndom; det var “bara kalle berget” över milsvida sträckor mellan gårdar och torpställen.</p> <p>Så gott som all denna bebyggelse är nu raserad. Men här och där, med långa mellanrum finns alltjämt en levande gård. Vid en sådan, Mickelskogen, talade mor i stugan om gamla tider, när “di svejade så fort det kom opp en buske. Annars försvann betet”.</p> <p>Efter svedjebonden och hans djur kom skogen raskt tillbaka. Det har talats mycket om svedjandet som ett fördärv inte bara för skogen utan för själva marken. Kanske får man se det som propaganda lögner från en tid då höga vederbörande ville slå vakt om skogsväxten. Sanningen är att skogen växer härligt på gammal svedjemark. Så är det på Kynnefjäll och så är det i Småland liksom i Värmlands eller Dalarnas finnbygder. Den moderna hyggesbränningen är ju ingenting annat än en återgång till naturen; elden och dess inverkan på omsättning och näringstillgång hörde ihop med skogen i kraft av blixt och åska.</p> <p>På Kynnefjäll häpnar man över den skogsväxt som raskt har kommit i gång. Vi reser fram genom vackra, växtkraftiga bestånd, delvis redan mogna. Ingenting tyder på att skogen är planterad; det mesta är otvivelaktigt självsådda träd. Förhållandet är nog detsamma som i Halland, där särskilt tallen genast vandrar in på mark som får vara i fred för eld och betning. Planterandet av gran och tall på ljunghedarna har delvis varit en överloppsgärning; i planteringsiverns dagar visste man inte lika säkert som nu att ljungheden är gammal skogsmark.</p> <p>På skogsvägar, som inte alls är markerade på kartan, tog vi oss långt in över Kynnefjäll. Vi kom till det ena ödestället efter det andra. Särskilt minns jag en av dessa övergivna boplatser. Min chaufför hade haft en läskamrat som varit son i stugan här; det var nu trettio år sedan dess. Denne läskamrat hade skördats av tuberkulosen, som hittat vägen hit och hårt drabbat den ensamma familjen på fjället. Efter lungsotens hemsökelse stod torpet tomt och dött. Ingen hade vågat ta befattning med den enkla inredningen, allt var lämnat kvar. Man hade inskränkt sig till det minsta möjliga, att bära ut möblerna på backen, när torpet skulle rivas. Och där stod de alltjämt, klädskåp, stolar, en chiffonjé och så vidare, grånade av sol, regn och snö genom åren, gistna och sönderfallna. I skåpet hängde kläderna kvar, smålådorna i chiffonjén var fulla av papper, bland dem en mängd debetsedlar, sparade genom fattiga år, säkert ordentligt betalda. Hallonriset växte frodigt genom springorna i den breda dragsoffan. I all denna söndervittrade oreda såg man en ullkarda, en smörkärna, en stäva — alltsammans av trä, spillror från en träålder, som varade ända in i tjugonde seklet och hörde ihop med självhushållet och den svenska fattigdomen.</p> <p>Många ödetomter har jag sett i Syd- och Mellansveriges skogsbygder, många hundratal men aldrig en sådan bild av hårda villkor i livet och dödens plötsliga streck över det hela.</p> <p>Det inre av Kynnefjäll ger ungefär samma bild som Store hamn. Det vittnar överallt om den avfolkning som under de senaste hundra åren har träffat svensk landsbygd.</p> <p>Var och en som har vuxit upp i en avsides skogstrakt som Kynnefjäll har starka intryck av denna förvandling. Andersson i Sjöstugan vid min barndoms sjö i Småland flyttade en höst med hustru och barn från Sjöstugan ner till köpingen vid stambanan. Han var en skicklig hantverkare, i Sjöstugan hade han gjort trätofflor åt de sina och grannarna, det var en lätt sak för honom att få arbete i möbelfabriken. Där stod han sedan vid en svarv och gjorde ryggpinnar i oändlighet till pinnstolar, hade god arbetsförtjänst åt sig och de sina och längtade väl inte till skogen. Sjöstugan blev aldrig mer bebodd, den blev en ödestuga, där vi lekte bland dammiga tapettrasor och annat bråte, där det luktade kallrök av spiselmuren och igelkotten hade ungar i ett hörn av själva “kammarn”.</p> <p>Vi förstod inte då, att detta med Anderssons flyttning från Sjöstugan till köpingen var något för hela tiden och utvecklingen typiskt. Vad som ligger bakom en sådan händelse — det gamla självhushållets sprängning, skogsbrukets uppsving, lantbrukets omläggning, industrialismens genombrott och tätorternas utveckling — allt detta har samlat uppmärksamheten. Andra sidor av saken — vad en omstörtning som denna har betytt i folksjälen och ute i skogsmarkerna — har inte så mycket beaktats. En omgestaltning av liv och landskap är snart fullbordad. En hel livsform är stadd i utdöende. En människotyp försvinner. Torpet, backstugan, hemmet i skogen har grundlagt uppfattning och känsloliv, bestämt livssynen för en stor del av vårt folk. Något försvinner i denna förvandling, något av ondo eller kanske av godo, det är svårt att säga. Låt oss inte glömma att den bygd i skogen som är utlevad och död dock var ett fattigsverige, rikt på ingenting annat än tungt arbete och bitter försakelse.</p> <p>Landshövdingarnas femårsberättelser från 1800-talet ger uttryck åt tidens bekymmer. De vittnar om en stark folkökning och ett ivrigt odlingsarbete. Hemmanen klövs i allt mindre lotter, torp och backstugor växte upp både på slätten och i skogarna. År 1832 yttrar landshövdingen i Älvsborgs län: “- man ser skogsmarker, kärr, ljungbackar med förvånande hastighet förvandlade till fruktbärande åkrar.” Men den obesuttna klassens tillväxt skapade ständigt nya bekymmer. Så snart man fått en stuga och ett potatisland, ingår man hjonelag, heter det. Befolkningen fortsatte att öka; år 1851 säger Anders Lignell i sin <em>Beskrifning öfver Grefskapet Dal</em>: “Fortfar tillökningen årligen på samma sätt, eller än värre om den blifver större, torde väl en gång den tid komma, då man allvarligt behöfver bedja Gud om en ny digerdöd, ty näringsmedlen lära ingenstädes på jorden vara outtömliga.” Så kom de bittra nödåren 1867-1868 med missväxt och barkbrödsföda. “På vägarna kunde man få se folk i stora hopar, som gingo omkring och tiggde”.</p> <p>Det kom ingen ny digerdöd. Amerika tog istället det övertaliga folket. 1880-talet medförde i Sverige en svår och djupgående jordbrukskris, och utvandringen kulminerade för att fortsätta i stor omfattning ända till några år före första världskriget.</p> <p>Forskningen har i de döende skogsbygderna ett tyvärr ganska försummat område. Den hushållning som med ängs- och sjöslåtter, med lövtäkt, hagmarks- och svedjebruk satte sin prägel på dessa utbygder, är ett stort kapitel, vars material nu snabbt multnar ner och växer igen. Detta gäller Syd- och Mellansverige; här har tiden ridit snabbare, här är uppgiften redan svårare än längre norrut i vårt land, där fäbodbruket har givit sin särskilda indelning och utformning åt folkets liv och arbete. Denna fäbodkultur har haft alla förutsättningar också romantiskt sett att fånga uppmärksamheten. Den är idag genomstuderad på ett helt annat och grundligare sätt än den gamla skogsbohushållningen söder om “fäbodgränsen”.</p> <p>Det öde torpställe, som nyss har omtalats, bar namnet Kasemo. Närmaste torp åt öster, ett av de få som ännu finns kvar, heter Kasebo. Dessa båda namn, liksom Gullungskas på Kroppefjäll i Dalsland, vittnar om svedjehushållningen, bruket av eld; ordstammen är densamma som i vårdkase.</p> <p>Ungefär mitt emellan Kasemo och Kasebo finns högsta punkten på Kynnefjäll. Det är Vaktarekullen, 107 meter över havet. Dit kom jag en dag i somras. God bilväg, tillkommen för skogsbrukets skull, leder nu ända till Kasebo mitt inne på Kynnefjäll — idag det enda torpställe som ännu är levande inom en halv kvadratmil av ödemark. Sonen i huset arbetar i skogen och på torpet. Man har två mjölkkor och en häst, som användes i jordbruket men inte i skogen; där härskar traktorn. Torpet är i god hävd, med fina vallar och åker lappar. Havre och korn kan jag se från förstubron, rågen går väl till, men vete får man köpa av bönderna nere i bygden.</p> <p>Mor i huset berättar. Det är korta ord ur ett långt liv: Ibland hände det att mannen dröjde i skogen längre än väntat. “Jag var väl rädd många gånger och gav mig iväg och sökte.” Men allt gick bra till 1932, då mannen — 65-årig — kände att läkarhjälp var nödvändig. Han <em>cyklade</em> de fem kilometerna ner till gårdarna under fjället och kom in på lasarettet. Efter 13 dagar var han död. Sonen var då tio år gammal.</p> <p>— Det var hårt, säger mor i Kasebo.</p> <p>Från torpet går en stig förbi Lilla Holmevatten över myrhalsar och blöta skogskärr till Vaktarekullen. Namnet är talande: härifrån spanade 1800-talets vaktpojkar efter kreaturen som gick på skogsbete. Det var inte bara ungdjur utan också mjölkkor; på sina ställen kring detta Kynnefjäll levde man halvt om halvt ett fäbodliv.</p> <p>Vaktarekullen är en urbergsknöl, som höjer sig ett tiotal meter över den väldiga försumpade platån. Tätt under kärr och mosse finns urberget; det sticker upp med en och annan flat grå häll mellan tuvorna. Här riskerar man inte att försvinna i en hölja som på de stora högmossarna i Småland.</p> <p>Efter herdepojkarna kom den växande skogens bevakare. Ett brandtorn finns nu på kullen, en präktig byggnad med fri altan överst. Härifrån såg man ut över flera kvadratmil och höll ständigt vakt under eldfarlig tid på sommaren. Men något har inträffat: den stora utsikten är borta, skymd, förmörkad av spirande skog. Vaktare kullen på Kynnefjäll ger som många andra punkter — jag tänker på Linnés Kvilleberg i Småland — i ett enda ögonkast den förvandling som har övergått bondens utägor i detta land. Det är skogens nya storhetstid som håller liv i de sista små gårdarna på Kynnefjäll. På det blommande tunet vid Kasebo tornar sig travar av massaved, redan såld från häradsallmänningen till ett eller annat skogsbolag.</p> <p>En resa från hav till fjäll genom Bohuslän tar slut i skogslandet Sverige.</p>]]></content><author><name></name></author><category term="Mot väster- och österhav"/><category term="Bohuslän"/><summary type="html"><![CDATA[Jag vaknar i dagningen — en februarimorgon i Fjällbacka. Det har snöat i natt, och utanför fönstret har jag en vit och järngrå vintervärld, bergen, bryggan, några fiskebåtar, som går ut genom den halvt hopfrusna isrännan. Det är trålare på väg till sin fiskeplats utanför Väderöarna. Rännan löper ut i öppet vatten vid Valö.]]></summary></entry><entry><title type="html">Fångstliv i östgötaskären</title><link href="https://carljohanrehn.github.io/multi-language-al-folio/blog/2022/f%C3%A5ngstliv-i-%C3%B6stg%C3%B6task%C3%A4ren/" rel="alternate" type="text/html" title="Fångstliv i östgötaskären"/><published>2022-08-24T17:42:54+00:00</published><updated>2022-08-24T17:42:54+00:00</updated><id>https://carljohanrehn.github.io/multi-language-al-folio/blog/2022/f%C3%A5ngstliv-i-%C3%B6stg%C3%B6task%C3%A4ren</id><content type="html" xml:base="https://carljohanrehn.github.io/multi-language-al-folio/blog/2022/f%C3%A5ngstliv-i-%C3%B6stg%C3%B6task%C3%A4ren/"><![CDATA[<p>För omkring fyra tusen år sedan, när stenåldern började lida mot sitt slut, sträckte sig Östersjön ännu långt in över östra Sverige. Mälaren och Hjälmaren var delar av detta österhav, likaså de stora sjöarna mitt inne i Sörmland, halva Vikbolandet och praktiskt taget hela det nuvarande skärgårdsbandet i Sörmland och Östergötland. I en tidigare av dessa Sverige-böcker har jag berättat om en flygfärd över Sörmland, där fågelperspektivet än idag låter oss se landskapet som en jättelik skärgård. Vid stränderna av detta forntidshav bodde säljägare och fiskare.</p> <p>En sommardag för tjugofem år sedan såg jag för första gången en sådan boplats vid en försvunnen kust. Det var på Ådön i Båven. Det talades i socknen om massor av krukskärvor som hade plöjts upp i en åker därute på ön. Den fjärd som innesluter Ådön är i nutiden ett stilla insjövatten med långa, täta gäddvassar mellan lummiga stränder. Vi kom roende över fjärden, fann en öppning i vassbänken och lade i land mellan blomvass och svärdsliljor.</p> <p>Framför oss hade vi en åker i brant stigning upp mot en kulle med björkar och enbuskar, en gammal hagmark av den rätta sörmländska sorten. Däruppe, i kanten mot björkhagen skulle det vara. Och där fann vi snart vad vi sökte: krukskärvor i mängd, stora och små, enkelt men verkningsfullt ornerade med punkter och streck. De låg där bland kokorna överst i det uppbrukade jordskiktet. Med egna händer lyfte vi de kantiga, porösa skärvorna, såg och kände på mönstret, som för fyra tusen år sedan — på pyramidernas tid — hade snittats och tryckts in i det ännu våta lergodset. Då fanns stranden, östersjöstranden, härinne djupast i landskapet. Naturen var rik och ännu nästan oberörd. Urskogar av ädla lövträd buktade ut över vattenbrynet. Fjärdarna vimlade av fågel och fisk. Och — först och sist — det var gott om säl.</p> <p>Hur vet vi nu allt detta?</p> <p>Ett forskningsarbete genom hundra år, utsträckt över Östersjöns och Västerhavets forntida strandlinjer, har givit konturer och nästan åskådligt liv åt en hel fångstkultur med flera hundratal boplatser. De ligger alltid nära stranden, gärna som på Ådön invid en skyddad vik av havet. Mårten Stenberger, som har undersökt den största och kanske mest berömda av dessa boplatser — vid Västerbjers på Gotland — säger om dess bebyggare att de alldeles säkert främst har grundat sin tillvaro på fiske och sälfångst. “Havet fostrade dem till goda sjöfarare och genom sin förtrogenhet med de öppna vägarna längs kusterna har de uppenbarligen även utvecklats till skickliga handelsmän. Flinthandeln i västra östersjöområdet har kanske till stor del legat i deras händer.”</p> <p>Samtidigt med denna strandbebyggelse fanns i det inre av landet redan början till nutidens stora jordbruksbygder, där stenålderns bönder av väldiga stenblock reste de gravdösar, gånggrifter och hällkistor, som ännu efter fyra, fem tusen år står som vördnadsbjudande monument över dem själva och deras tid. En del forskare har tidigare velat tänka sig bebyggelsen vid stränderna som fiskelägen tillhöriga denna bondebefolkning; man skulle tidvis ha flyttat ditut för att fiska och jaga säl. I många trakter av landet, bland annat på Gotland och i landskapen mot Bottenhavet, har bönderna ända in i nutiden “brukat stranden” på sådant sätt. Nu vet vi emellertid fullt säkert att de strandbyggare vi här talar om, t.ex. på Ådön i Båven, var ett folk för sig, som fanns kvar med sitt urgamla fångstliv ännu långt efter den tid, då åkerbruksfolket först kom in från sydväst över Skåne.</p> <p>Boplatsen på Ådön har undersökts av Sten Florin, som vid sidan av Mårten Stenberger och andra forskare har givit oss en bild av dessa strandbyggare och deras livsföring. På de sörmländska bo platserna fanns skärvor i mängd efter lerkärlen, yxor och andra redskap av sten eller flinta, kol efter eldarna, någon gång stensättningar i marken för härdar och golv och sparsamma rester av hyddorna. Men i Sörmland sökte man förgäves efter redskap av mera förgängligt material, ben eller horn, som tillsammans med sten och flinta måste ha brukats av dessa fångstmän.</p> <p>Annat var det på Gotland, där den kalkrika jorden bättre bevarar ben och horn. I det stora gravfältet vid Västerbjers fann Stenberger bland sten- och flintredskap också “grova men skickligt formade harpuner av säl- eller svinben, nyttjade vid den viktiga sälfångsten, spetsar av ben för ljustring av större fiskar, prylar och nålar av ben, fint utarbetade metkrokar av ben … anspråkslösa prydnader i form av oarbetade bärnstenspärlor, hängen av svinbete samt genomborrade säl-, svin- och hjorttänder i stor myckenhet, burna som halsband eller fastgjorda som frans nedtill på klädesplagg”.</p> <p>Redan denna förteckning låter liv och verksamhet ta form för våra ögon — dagens gärning vid en försvunnen kust. Det var till gången på säl och fisk som framför allt annat gav bärgningen, bestämde tillvaron och tvang en hel befolkning att genom tiderna följa den vikande stranden nedåt och utåt. Det sällsamma är att en ständigt förnyad strand ända intill senaste tid har givit full och stark verklighet åt en uråldrig hushållning.</p> <p>I Kolmårdens sluttningar mot Bråviken ligger en hel rad boplatser, alla på ungefär samma höjd, 25-30 meter, över den nutida Östersjön. Från denna forntidsstrand ser man ut över slätten, den torrladga havsbottnen, översållad av kupiga bergknallar, som en gång har varit kobbar och skär i bränningen. Det hela är alltjämt en utskärgård av nakna urbergshällar, fastän vattnet är borta sedan länge. Kring dessa hällar bröt sig stenålderns hav, där gick strömmingen i täta stim, och på de låga bådarna i vattenbrynet kröp sälarna i tusental upp för att vila, när vädret var lugnt, trängdes och vältrade om varandra som in i vår egen tid på Själgrunden vid Harstena ytterst i havsbandet.</p> <p>Utåt öster fortsätter slätten i det breda Vikbolandet, som på stenåldersjägarnas tid till stora delar var en öppen skärgård. Där vetet nu växer fanns det sund och vikar — öppet vatten för de bemannade fartyg vilkas bilder står ristade i berghällarna därute. På fem, sex meters höjd över Bråviken ligger vikingatidens strand, där mäktiga sjökonungar för tusen år sedan hissade segel och stack ut på härjartåg till främmande kuster. De fält som i mjuka slänter går ner mot vassvikarna har lagts under plogen i historisk tid. Kring Vikbolandet blänker havet och i horisonten ligger skärgården, där strandbyggare och fångstmän ända till nutiden har klubbat säl på stenåldersvis. Alltjämt vandrar kusten utåt. Fångstlivet följer kusten. Skapelsen upprepas, livet upprepas.</p> <p>Det är en dag i maj, lätt blådisig och nästan vindlös. Vi lägger ut från Arkösund och går söderut över Aspöja. Farleden är oprickad, obekant för rorsmannen liksom för mig. Det är Turmulefjärden, havsbandet öster om Gräsmarö, norr om Harstena. Båten går för halv maskin, vi får köra försiktigt här. Jag står i fören och söker med blicken genomtränga det grönblå vattnet. Men ytan häver sig sakta, skimrar och speglar, det är inte lätt att varsko för grund framför stäven. Ingenting händer. Samma grönblå färg i djupet. Spänningen lättar. Uppmärksamheten vill slappna. Men så — med ens är färgen förändrad, det ljusnar, gulnar i vattnet, jag ser berget liksom ränna upp mot båten, ger tecken åt mannen bakom mig. Stopp och back! Båten går ännu framåt, vi har grundet rätt under oss. Nu gäller det.</p> <p>Vi gled över, utan grundkänning. Det mörknar och djupnar igen. Men bakom oss under den välvande ytan, mitt ute i öppna fjärden finns en bergklack som stiger genom vattenskikten, ett undervattens grund, en ännu ofödd ö. Här finns många sådana, hundrade och tusen, hela arkipelager i vardande, somliga inprickade på sjökortet, andra inte. Från båten ser man på närmaste håll och i detaljer samma syn som öppnade sig i stort från flygmaskinen över Bohuslän. Landet höjer sig alltjämt, i nutiden bara ett par, tre millimeter om året, men på ett årtusende lika många meter.</p> <p>Härute i havsbandet sätter vi foten på ny mark. Nyskapad, ren i färgerna, klar och skarp i sina konturer, möter oss Harstena, den yttersta skärgården med sitt fiskeläge i en grön däld mellan gråberg och vatten. Det lilla samhället har samma läge i detta ytterband som stenålderns boplatser i den tidens skärgårdar — vid ett sund som kröker sig in i lä och betryggande skydd. Det är strandbebyggelsen, fiskarbyn, där människorna i väsentliga stycken upprepar livsföringen vid den forna stranden. De hämtar sin bärgning ur havet liksom de första fångstmännen, som bebyggde stranden för fiskets och säljaktens skull. Det är forntiden i dagens verklighet som träder emot en främling härute i havsbandet.</p> <p>I Harstena råder i många stycken den samfällighet som gav sin karaktär åt byalivet i gamla tiders Sverige. Det gäller betet på holmarna, slåttern på ängsmarken i byn och vissa fiskeplatser. Slåttern är gemensam och höet delas upp efter hemmanstal. Platserna för ålhommorna lämnas ut till delägarna, olika för olika år, så att ingen får stanna på bästa plats till förfång för de andra. Likaså en del platser invid land för strömmingsskötarna. För övrigt fiskar var och en för sig med egna don. Hela Harstena by utgör ett hemman. I sälslagen, denna vidunderliga jaktform, som med säkerhet har anor från forntidens sälbådar, deltog man också efter hemmanstal, 2 man från 1/8 hemman, 1 från 1/16, 1 varannan gång från 1/32 och så vidare. Och inkomsten av de dödade sälarna, “bådpengarna” som det hette, delades sedan efter samma normer.</p> <p>Alla samfällda angelägenheter skötes under ledning av byfogden, bymannen, som väljes på ett år.</p> <p>På de små åkrarna i Harstena har var och en av de tretton åborna sin lott, som aldrig bytes; varje åker är alltså delad tretton lotter. Det finns endast kor, inga hästar eller oxar på ön, och all brukning måste därför ske för hand: man gräver upp jorden för potatisen, som odlas flera år i följd på samma lott för att omsider ersättas med en havregröda med insåning av klöver. Sedan blir det vall några år och så potatis igen. Det är hela jordbruket i Harstena.</p> <p>De ålderdomliga drag som karakteriserar det lilla fiskarsamhället härute förenar sig mjukt och naturligt med den nya tiden. Den mänsklighet som lever här på gränsen till havet är ingen isolerad, efterbliven folkgrupp, det är vakna, intelligenta människor, som har vetat att tillägna sig vad som passar och gagnar dem av nutida nyttigheter. De nya kommunikationsmedlen har här som annorstädes i våra skärgårdar förändrat livets villkor. Till vilken grad detta har skett förstod jag när jag satt där i en stuga på Harstena och samtalade med en av den gamla tidens män. Han var över 80 år, började på sjön vid tolv års ålder, var sedan skeppare och slutligen långlots i 22 år. “Då har en sett lite och vet hurdant livet är”, sade den gamle sjömannen. Med sin långa livsgärning tillhörde han en gången tid, den forna skärgårdstiden före motorernas epok, skutskepparnas tidsålder, när det bara i Tyrislöts by i Sankt Anna fanns 13 skeppare; nu finns det väl ingen enda kvar i den storsa skärgårdssocknen. Carlsson, så hette den gamle veteranen, var den förste skutskepparen från denna skärgård som gick på Norrland. När han gav sig ut på den första resan dit, sade de tolv andra skepparna i Tyrislöt alla med en mun: Du är tokig, Carlsson, du kommer aldrig igen! “Det skulle vara försmädligt det där, men jag kom igen, jag, och sen var det många efter mej som tog samma väg”.</p> <p>På den tiden <em>rodde</em> man in till Gryt på fastlandet; leden är delvis smal och krokig, olämplig för segling. Det var en halv dags mödosam färd genom den djupa skärgården. Den vägen far man nu med motorbåt på en och en halv timme, mellan kobbar och kärva tallskogsöar, förbi Kråkmarö by, som ligger där mot fjärden famnad av gråberg, en uppenbarelse av den hårdhet och tyngd som vilar över öarna och vackert bryter sig mot de rörliga lekande vattenytorna. Men när hösten sätter in, och den långa vintern, då grånar och mörknar allt härute och intet utom fjällen i vårt land är väl så urvilt och avvisande som utskärgården om vintern med sina stenansikten i stormsnö, is och rykande sjö. När båtar och skötar överisas och det varken bär eller brister. Då är det ett äventyr att “gå iland”, som det heter i Harstena, ett äventyr och ibland en omöjlighet. Då återkommer för några veckor den gamla tiden med sin isolering härute i havsbandet — kännbar nog för öarnas folk trots telefon, radio och TV.</p> <p>Tiderna har förändrats, men alltjämt är det Östersjön som bestämmer liv och bärgning i Harstena. Allas stora intresse är havet, fisket, säljakten, och jag gissar att pojkarnas tankar rätt ofta rymmer sin väg ditut när de knogar med slåttern under ett par vackra sommarveckor och med spade och dynggrep i åkerlanden mellan bergknallarna.</p> <p>På försommaren har man annars jämnt göra med redskapen för ålfisket, hommor och flytgarn, som skall tillverkas, lagas och rustas i ordning tills blankålen börjar komma i juli. Vad ett ålbottengarn är i stort, det är en homma eller ett flytgarn i mindre format. Ledarmen till en homma är helt kort, bara sju till tio meter. Själva homman är en lång ryssja som slutar i en tina flätad av kluvna enkäppar. Flytgarnet har i princip samma konstruktion men är mycket större och mera “fiskligt”. Ålen stryker tätt inpå land, när den rundar Harstena på väg åt söder, och redskapen sättes därför med ledarmen rätt ut från själva berget. Att ålfisket här börjar tidigare än vid sydkusten beror naturligtvis på det nordligare läget; det tar några veckor för ålen att gå från östgötakusten till Sydskåne. Ålströmmen sinar också tidigare här än i Skåne, så att sista ålmörkret, i oktober, ger mindre utbyte.</p> <p>Lottägarna i Harstena har sammanlagt åtskilliga hundra flytgarn och hommor ute under åltiden. De vittjas i regel varje dag. Ålen ger i allmänhet gott pris; i Harstenafiskarens budget betyder ålfisket mest. Dagsfångsterna sumpas, och med regelbundna mellanrum kommer så uppköparfirmans flytande ålsump in i yttre hamnen och tar emot ålen i sitt kluckande innandöme för vidare befordran över Åhus ut i världen.</p> <p>När hommor och flytgarn efter oktobermörkret är upptagna på land, gäller det att på allvar ta itu med strömmingsfisket. Det pågår med vanliga skötar och växlande lycka hela vintern och våren.</p> <p>Fram i maj lönar det sig inte längre att fiska strömming. Då har man i stället något annat att tänka på — säljakten. I yttersta havsbandet utanför Harstena ligger de berömda Själgrunden, där grå sälarna ända in i vår egen tid har gått upp i ofantliga hjordar för att vila. Det är en liten arkipelag av sex låga blankslipade gråstens bådar, Norrbådan, Hällarna, Sankan, Österbådan, Slången och Sörbådan. Här har sälarna brukat samlas i större mängd än någon annanstans i hela Östersjön. Förr i världen, när beståndet var större, fanns det säkert flera mötesplatser; P. A. Säve nämner i en skildring av säljakten vid Gotland ett par sådana ställen, dock mindre besökta än dessa bådar vid Harstena. Här kunde man ännu i slutet av 1930-talet skatta sälarna till femton-, tjugo-, trettiotusen, fördelade i väldiga “läger” på de olika bådarna. Detta var mest om våren efter storm, när djuren hade tröttats av sjögången och gärna sökte land. De största och skyggaste höll till på Sörbådan, som ligger ensam längst ute i söder. Även om hösten samlades de ibland i stora skaror, helst på Norrbådan.</p> <p>På eftervintern händer det någon gång att gråsälarna går upp för att yngla på klabbarna, mest under milda vintrar, då det är ont om is i norra Östersjön. Gråsälarnas egentliga yngelplats är annars drivisen ute till havs, särskilt i Bottniska viken, dit huvudmassan av stammen vandrar vintertid. I denna arktiska isvärld föds ungarna — kutarna — på isen. Där blir de liggande i ett par veckor utan att kunna gå i vattnet. Mödrarna ger dem di och vakar ängsligt över dem. Först när de har börjat fälla den gräddvita ungdräkten ger de sig ut i vattnet, lär sig simma och fånga fisk. När drivisen smälter i Bottenviken, sprider sig sälarna, både unga och gamla, åt olika håll i Östersjön.</p> <p>I denna skärgård har man ända intill nutiden tagit säl på nät, en fångstmetod som är mycket gammal och finns omtalad i de norska tingslagarna från medeltiden. Och alltjämt förekommer här en annan uråldrig form av säljakt — man harpunerar sälen på samma sätt som stenålderns jägare och eskimåerna än i dag. Harpunen är i stort sett likadan som i längst förflutna tider: spetsen som är försedd med fånglina, är fogad vid skaftet på sådant sätt att detta lösgöres efter kastet; det skulle i annat fall lätt brytas av sedan harpunen fastnat. Den enda egentliga skillnaden är den att harpunspetsen är gjord av järn i stället för ben.</p> <p>Hur det hela går till har jag fått veta av John Harder, en Harstenabo, som i sin ungdom var en mästare i konsten. I maj eller juni, när det är lugnt väder och hunnit bli litet varmare i vattnet, står sälen ofta och sover i vattenbrynet; han står vanligen rätt opp och ner med nosen ovan ytan, guppande i den svaga dyningen ungefär som en utkastad butelj. Då ror harpuneraren med en liten eka försiktigt ut mot sälen. Årtullarna måste vara lindade för att rodden skall kunna ske ljudlöst. Lyckas han nu osedd komma i närheten av sälen, lämnar han årorna, låter båten gå av farten den sista biten, fattar stången med harpunen och hugger i rätta ögon blicket till med full kraft under framskrävlerna (eller -skrävlingarna, de främre extremiteterna), åt lungorna eller hjärtat. Ibland väntar han inte tills sälen är inom räckhåll utan slungar harpunen emot den på ett par famnars håll. Harpunen sitter förankrad med sina hullingar i sälens kropp, stången lossnar och flyter fritt i vattnet, fånglinan, som är fastgjord med en ring i båten, löper ut och stramar till vid sälens försök att dyka och undkomma. Efter en stunds uttröttningskamp gäller det att med fånglinans hjälp hala upp sälen till båtkanten och få in ett dödande slag eller ett skott. I fångsten med sådana säljärn har man, som Nils Lithberg har anmärkt, säkerligen att se en parallell till hanterandet av benharpunen.</p> <p>En gång då Harder var ute för att harpunera, såg han en säl som låg och sov i vattenytan; den stod inte rätt upp som vanligt. Den gången hade fångstmannen inte linan fastgjord vid båten utan bara i ett par slag om handen. Han kom lyckligt inpå sälen, högg till och fick harpunen fast. Sälen dök med ens och tog åt botten med sådan kraft att linan skar in i handen och vattnet forsade över stäven på den lilla båten. Småningom lyckades Harder få linan in över båt kanten så att pressningen om handen lättade. Sälen arbetade våld samt en stund, men harpunen hade tydligen träffat ädlare delar; rörelserna slappnade, sälen lät sig föras upp i vattenytan och fick dråpslaget. Sedan måste Harder bogsera sitt byte kilometerlångt till land — att få upp kroppen i båten var omöjligt. Det var en bjässe, en av de största “Sörbådsälarna” på kanske 250 kilo.</p> <p>Sådana jaktscener utspelades en gång kring stenåldershavets bådar, där nu skördetröskan går fram över slättens jord och hjulen snurrar i Norrköpings fabriker.</p> <p>Under milda, isfattiga vintrar händer det som sagt att sälarna föder ungar på Själgrunden. Där ligger kutarna i veckor nästan orörliga, tröga som de är och oförmögna att gå i vattnet. I sin vita ungdräkt lyser de på långt håll för alla rovgiriga ögon. Människorna eftertraktar dem, mest för den fina, silkeslena pälsens skull. Harstenaborna tog en gång ett hundratal kutar därute. Och havsörnen ser dem där han beskriver sina kretsar i rymden. Honorna som ger dem di under den första månaden måste ju ibland gå i sjön för att äta. Då passar örnen på. Närmare, närmare kommer han, slår ner på hällen, stor och mörk, och går fram mot en unge som ingenting begriper. Ett par hugg i ögonen av den väldiga kroknäbben, och så begynner måltiden. Örnen sliter upp skinnet i huvudet på sälungen eller också vid navelsträngen och kränger av det medan han äter, så att den vita pälsen efter slutad måltid är ut- och invänd. Lättast går det för örnen, när ungarna ligger ensamma på skäret, men han drar sig inte för att anfalla ens när honorna vistas hos dem. Då misslyckas han ibland med attacken; modern stannar kvar för att försvara sin unge, reser sig upp och skrämmer undan örnen. Under yngeltiden har man sett ända till fem, sex havsörnar samlade vid Själgrunden.</p> <p>När sälarna inte har ungar flyr de alltid för havsörnen. Kommer då en örn seglande över Själgrunden blir de tomma på ett par minuter. Hundratals gånger fick Harstenaborna av den anledningen fara förgäves på sälslag.</p> <p>Riklig tillgång på gråsäl var självfallet en förutsättning till dessa vittberyktade sälslag. De förutsatte också en obrottslig sammanhållning öborna emellan; det gällde att väl förvalta den tillgång, Östersjön gav i denna mötesplats för sälarna och se till att de inte blev störda i otid. Det var strängt förbjudet att närma sig Själgrunden på mindre än en kilometers avstånd, en bestämmelse som noga måste respekteras, inte minst av alla lustseglare.</p> <p>Men sista världskriget kom med våldsamma förändringar, inte minst härute mot Östersjön. I Harstena sviktade den gamla ordningen och därmed friden kring Själgrunden. År 1939 stod ett sälslag — kanske det sista av tusen genom många tusen år.</p> <p>Ännu 1936, när jag besökte Harstena, var sälslagen en dagens verklighet med allt vad därtill hörde. Till Strupskärsklinten, en hög bergudde på ett skär utanför Harstenalandet 900 meter från Själgrunden, kunde man komma utan att skrämma sälarna, och där ifrån granskade man bådarna med kikare för att se om det kunde löna sig att ställa till med ett sälslag. Det hände ibland att kunskaparen — det var bymannen själv som gjorde vakttjänst — såg bådarna fulla av säl, tiotusen, ja ända till tjugotusen, vädret hade varit lugnt, allting gynnsamt, men när fångstmännen sedan kom roende i mörkret för att storma upp kring sällägren, var det tomt överallt. Orsaken kände man av gammal erfarenhet — en örn hade strax före solnedgången strukit över och skrämt de väldiga hjordarna i sjön.</p> <p>Bästa tiden för sälslag var våren, helst i maj vid lugnt väder efter storm. Beväpningen var forntidsmässig, långa svängda klubbor, kallade knopar, skurna av ek i ett enda stycke och beslagna med järn. För att inte slinta på de hala klabbarna hade man trampor med järnbroddar fastgjorda under fötterna.</p> <p>När nu tillräckligt med säl rapporterats ligga uppe och väder och vind för övrigt var lämpliga, stack fångstmännen ut med bådökan, en storeka särskilt byggd för detta ändamål. Tolv, fjorton man ombord, rodde de i skymningen den långa vägen ut mot Själgrunden. I maj beräknade man tiden så att ankomsten skedde när det var som mörkast på natten. Det hela planerades i förväg som en drabbning. På vilken av bådarna slaget skulle stå fick avgöras efter vindriktningen och sälarnas gruppering. Man rodde i skjul av kringliggande öar och i motvind upp mot bådarna, först så tyst som möjligt, sista biten med full fart. Båten tog land vid den utvalda bådan, karlarna rusade upp, delade sig åt höger och vänster för att avstänga så många sälar som möjligt från det räddande vattnet, hela skäret blev ett vimmel av vältrande kroppar, med de tunga klubborna i högsta hugg rusade männen in på sälarna, slagen ven — det gällde att träffa på pannan över nosroten. En vit bränning slog upp kring skäret, det fräste, dånade i vattnet av sälar som tumlade i sjön. Det hela var ett skådespel av urvild, ursinnig kraft, kampen mellan människa och djur, en gengångarsyn ur en hård forntid före saga och historia.</p> <p>På några få minuter var striden förbi, klipphällen låg tom så när som på männen med klubborna och de sälar som stupat för slagen. Det kunde vara ett par tiotal, i bästa fall över hundra av de tio tusende, som hade vilat här strax förut i den bleka majnatten.</p> <p>Efter slaget skydde sälarna bådan för blodluktens och människovittringens skull. De gick inte upp förrän bränningen hade spolat berget rent. Men då kunde de snart samlas igen; i maj 1934 stod det fem sälslag under månadens lopp.</p> <p>Till Strupskärsklinten gick det för sig att följa med bymannen när han for ut för att kika på sälarna. Därifrån såg jag en dag i maj den fantastiska, förhistoriska synen av de tusen sälarna, Östersjöns, vattenvärldens vilda boskap, samlad på de nyskapade öarna under en fri horisont. Jag såg bådarna liksom ludna av säl, väldiga kroppar, tätt hopade i ofantliga grågula massor, och jag hörde dem — mot himlen över havet steg en tusenstämmig kör, nej ett vrål, utdraget i det oändliga, osjäliskt, tidlöst som stormtjutet, havets egen kaotiska kvidan i skapelsens morgon innan de klara, besjälade rösterna ännu talade och sjöng över jorden.</p>]]></content><author><name></name></author><category term="Mot väster- och österhav"/><category term="Östergötland"/><summary type="html"><![CDATA[För omkring fyra tusen år sedan, när stenåldern började lida mot sitt slut, sträckte sig Östersjön ännu långt in över östra Sverige. Mälaren och Hjälmaren var delar av detta österhav, likaså de stora sjöarna mitt inne i Sörmland, halva Vikbolandet och praktiskt taget hela det nuvarande skärgårdsbandet i Sörmland och Östergötland. I en tidigare av dessa Sverige-böcker har jag berättat om en flygfärd över Sörmland, där fågelperspektivet än idag låter oss se landskapet som en jättelik skärgård. Vid stränderna av detta forntidshav bodde säljägare och fiskare.]]></summary></entry><entry><title type="html">Stockholm i skärgården</title><link href="https://carljohanrehn.github.io/multi-language-al-folio/blog/2022/stockholm-i-sk%C3%A4rg%C3%A5rden/" rel="alternate" type="text/html" title="Stockholm i skärgården"/><published>2022-08-24T17:42:54+00:00</published><updated>2022-08-24T17:42:54+00:00</updated><id>https://carljohanrehn.github.io/multi-language-al-folio/blog/2022/stockholm-i-sk%C3%A4rg%C3%A5rden</id><content type="html" xml:base="https://carljohanrehn.github.io/multi-language-al-folio/blog/2022/stockholm-i-sk%C3%A4rg%C3%A5rden/"><![CDATA[<p>Stockholm bär i sitt vapen en kungabild, men om staden hade en vapenfågel, borde det vara en av de vita måsarna. Där de seglar högt och lätt under himlen, ständigt glider bort och ständigt kommer igen, betecknar de staden själv, dess luftiga behag, dess flyktiga och ändå förblivande väsen, hela belägenheten i landskapet mellan Mälaren och Saltsjön. Vad måsarna överblickar är en oändlighet av vatten och land, två arkipelager som grenar ut sig med öar, fjärdar och sund ända bort till västra och östra horisonten.</p> <p>Då Stockholms första bebyggelse växte opp, var Mälaren ännu en stor innerskärgård och strömmen vänder sig alltjämt under vissa tider av året, så att bräckt vatten vill söka sig in i djuphålorna mellan Mälarens öar. Innerskärgårdens karaktär ligger ännu kvar som ett minne över detta vattenlandskap. En främling som inte känner igen öarnas och sundens konturer skulle stanna i osäkerhet, om det gällde för honom att sortera några flygbilder av Mälarens övärld och de stora innerskärgårdarna öst om Stockholm. De åtta, tio milen från Mälaren till yttersta havsbandet innefattar i stort och i minsta detaljer en övergång mellan insjölandskap och öppet hav som i sin fina gradation är utan motsvarighet i vårt land, kanske i hela världen.</p> <p>Ojämförlig är denna mötespunkt mellan vattenvärldarna, Mälarens och Saltsjöns. Vår huvudstad, vars skönhet vi har vant oss att prisa, borde vara ett smycke utan tadel i ett landskap som detta. Men utsikten från Strömmen säger något annat. Den enhetlighet över husmassor och fasader, den sammanslutna gruppering, som gläder våra ögon i söderns städer och byar — tänk på det ansikte Florens vänder mot Arno, på Hradschin i Prag eller Canal grande i Venedig — hur har Stockholm tagit vara på sådana värden? I stället för enheten och den levande omväxlingen möter här, trots vackra detaljer, en trasig, planlös, orolig bild. Södra bergens krön med sina huskuber och tornspetsar liknar ett gluggigt tandsätt. Och själva stranden, den närmaste inramningen kring Saltsjöfjärden, hur ser den ut? Söders branter söndersprängda, avskalade, Fåfängan stympad på det mest hjärtskärande sätt.</p> <p>Vi nordbor, som berömmer oss av att älska naturen, har ingen medfödd förmåga att aktsamt ta vara på dess gåvor.</p> <p>Den skönhet som trots allt finns kvar över Stockholm bor i sådant som vi inte har kommit åt att förstöra, själva läget utmed fjärdarna, de långa perspektiven, luften, himlen över vattnet.</p> <p>Se hur skyggt, hur ängsligt och på en gång betagande naturen tittar fram i små kvarlämnade partier mitt i all trasigheten! Se på de isslipade hällarna mot vattnet med Sedum och Geranium, skärgårdsstranden i Stockholm. Den finns verkligen, på Kastellholmen, på Beckholmens insida, vid Valdemarsudde. Se på den bit av Fåfängans stup, förkastningsbranten, som ännu är orörd och ber för sitt liv. Och se Djurgårdens ekar, där de välver sina kronor ut över äng och strand. Detta är naturens ansikte, ännu ej totalt sönderboxat av den moderna framfarten.</p> <p>Båten glider utåt, leden vidgas, själva staden släpper sitt grepp. Men där kajerna äntligen tar slut och berghällarna rundar sig i vattenlinjen, där hugger villabebyggelsen tag i berg och strand. Hela vägen till Vaxholm och mycket längre ut är stranden bit för bit ockuperad av denna bebyggelse.</p> <p>Det underbara, det nästan ofattliga är att mitt i denna innersta exploaterade skärgård finns ett vidsträckt område, som ligger fredat och fullständigt ofördärvat, ett stort stycke av Gammalsverige inpå Stockholms knutar. Det är Bogesund. Bara några steg mellan villatomterna vid Vaxholm, och vägen svänger ner mot en bro. På andra sidan bron möter en fri, grön strand med yppiga kärrängar och skogsbryn, med åkrar och små röda torp i vikarna. Att gå över den bron och in i dessa marker, det är som att gå tillbaka i tiden till sekelskiftets mellansvenska bygd. En sommardag härute är en återkomst till barndomens mark. Där fanns allt detta — tystnaden i solskenet, smultrontidens doft och först och sist de väldiga träden. Över den stig genom hagen, där man tassade fram vid sju års ålder, tycktes björkarna jättelika. Här sluter sig skogen kring en vuxen människa lika övermäktig som kring barnets lilla vrå. Och jag tänker, när jag ser denna skog, de grova tallarna på bergen, de granna björkarna i hagar och åkerkanter, de tunga svartgröna alarna vid stranden: detta är markens vilja. Så växer de svenska träden, när de hägnas av en hundraårig fred.</p> <p>I lundar och lövdälder gömmer sig de härligaste skogsängar. Där surrar humlor över skogsklöver och blåklockor, där skyldrar svenska soldaten “i gulblå rotar”, och den stora spenörten lyfter sina vita parasoller långt inne i ekarnas skugga. All den svenska markens blomsterprakt finns där att glädjas åt medan våren och sommaren skrider fram.</p> <p>Och denna skog, urstark och skymningsfull som i gamla tider! Behagar den inte skogsvårdaren, så passar den djuren desto bättre. Detta är skogsdjurens hem, en villsam och trivsam labyrint, full av säkra gömställen. Urgamla viltstigar korsar gläntorna och förlorar sig i snåren så som det skall vara. Älgen betar bland aspskog, sälg och vide i undangömda kärrsänkor, räv och grävling har fred för sina ungar i moränbackarnas kummel av hopade block, tjädern spelar på tallbergen och duvhöken och ormvråken har sina bon väl gömda i den djupa granskogen. Den som har sett en sådan naturskog förstår med ens vad djuren har förlorat i den genomhuggna och välstädade kulturskogen.</p> <p>“Mangin dänne Gardi prisar…” Så begynner en vers som Per Brahe den yngre år 1670 lät inrista på en rundad natursten vid gården. Om Bogesund inte längre förtjänar beröm som ett präktigt jordagods, så kan det i stället prisas för all den vilda rikedom som frodas på dess domäner.</p> <p>Bogesund ger oss en bild av innerskärgården i forna dagar före den stora expansionen. Det visar klart och vackert hur kustnaturen genom tiderna oändligt sakta glider över i fastland och insjönatur. Den övergången tillhör i Mälardalen det förflutna, här är den nästan fullbordad. Saltsjöns vatten, som omger dessa stränder, har inte mycket mer än namnet kvar av havets bittra sälta. De breda vassbänkarna i alla vikar, örterna i strandkanten, skogens resliga växt — allt tillhör redan inlandet. Endast svenska soldaten, som är en kusttrakternas blomma, och de svartvingade silltrutarna, som seglar in över skogen, påminner här om skärgård och hav.</p> <p>Milslångt utmed Askrikefjärden och Stora Värtan sträcker sig den fria stranden, ett rikt och vackert skogsbryn utan ett enda hus. Mitt emot på andra sidan vattnet har man Lidingön och Djursholmslandet, där villakvarteren lyser fram överallt i grönskan. Och österut går stora segelleden en hel mil fram mellan villaspäckade stränder — Rindö, Skarpö, norra Värmdölandet — ända ut i Östra Saxarfjärden. Endast Bogesundslandet ligger fritt, som en stor parentes i nutidens sommarbebyggda skärgård.</p> <p>Att stränderna här, strax utanför Stockholm har förblivit fria och obebyggda förklaras av samma lyckliga förhållande som till vår tid räddat så många andra ovärderliga stycken av svensk natur: ett storgods, ett fideikommiss har spärrat utvecklingen. Tomtspekulanterna har fått göra halt inför dessa stränder. Det har inte skett godvilligt. Man har åberopat nutidens gudom, framåtskridandet, och talat om envetenhet. Må så vara, men denna envetenhet har bevarat ett stycke natur, vars värde stiger från år till år genom den fortskridande exploateringen på alla håll, runt omkring. För den växande huvudstaden är det en hederssak och ett livsbehov att ta väl vara på denna enastående naturpark i en tid då fideikommissets och den enskilde innehavarens skydd inte längre består.</p> <p>Mellan de hundrade öarna går leden ut åt öster. Med Saxarfjärden spelar havets väsen in i denna vattenvärld, ännu avlägset men tydligt att förnimma. Vattnet sköljer klarare kring stäven, det växer tång i strandbältet, man andas en renare, starkare luft.</p> <p>Bortåt tre mil går båten sin krökande väg från brygga till brygga i vikarna. Det är en storvulen enformighet av vatten, kullriga, isslipade hällar och tallskog ända ut till Sandhamn eller Möja. Denna treenighet innesluter också en fjärdedel i det hela, men den delen, som är skärgårdens finaste, gömmer sig alltid innanför och bakom bergen, i de skyddade sprickdalarna. Där finns den goda jorden och där blommar idyllen. Bortom stela klippuddar, mellan karga grålaviga hällmarker upptäcker man små gömda paradis, dit aldrig stormen når, där luften står stilla över mjukt, högt gräs och apollofjäriln vaggar på bräckliga vingar över sitt blomsterhov. Den som har hittat vägen in till dessa små ängar mellan bergen, helst där det finns kalk i grunden, t.ex. på Munkö, stannar betagen inför något av det allra rikaste och vackraste i svensk flora.</p> <p>Det är först och främst orkidéerna. Här växer de ymnigt som i Ölands lundar och ängar, mer än ett tjugutal arter, bland dem Adam och Eva med gulvita eller purpurröda spiror, de högresta ängs nycklarna, Sankte Pers nycklar, den blekbruna nästroten, korallroten, också skugglikt blek i snårens skymning, och det underliga flugblomstret, vars blommor liknar flugor, krypande i rad uppför sin spira. Här står också ädlingarna bland svenska orkidéer, den stolta vita skogsliljan och den praktfulla guckuskon med sin stora gyllene blomstersko. Även den röda skogsliljan har blivit funnen i några av skärgårdens ängar.</p> <p>Kring de blommande gläntorna sluter sig lövgrönskan lika överdådigt rik. Med de ädla lövträden, ek, ask, lind och lönn, blandar sig vildapel, hassel, olvon och naturligtvis björk, asp, rönn och oxel. Särskilt märklig är rönnoxeln, vars blad ser ut som ett mellanting mellan rönnens och oxelns. Detta sällsynta lövträd har i Södermanlands och Upplands skärgårdar ett flertal av sina svenska växtlokaler.</p> <p>Ett förnämt inslag i dessa lundängar är också idgranen. Här växer den ymnigt i lövskuggan på samma sätt som i Särö Väster skog. Antagligen har idgranen under stenålderns värmetid haft en mycket större utbredning än i nutiden också i östra och södra Sverige. Nu finns den mest i vissa kusttrakter; dess rikliga förekomst i Upplands skärgård ända ut på de yttersta stora skogsöarna hör till de karakteristiska dragen i områdets flora.</p> <p>Utanför Roslagens fastland har Stockholms skärgård, ja, det svenska skärgårdsbältet över huvud, sin största bredd och rikaste utformning. Från fastlandet innanför Furusund till de yttersta ö grupperna, Skarv och Svenska Högarna, mäter detta bälte ungefär fem mil. Det är skärgård efter skärgård, skilda åt av allt bredare fjärdar, till sist så vida att man från högsta knuven på den ena ögruppen knappt skönjer den nästa som en blå strimma i horisonten. Detta är inte ett hav, det är ett hav av skärgårdar — så säger en kännare av denna arkipelag, G. Einar Du Rietz. Låt oss följa hans förslag att låna finländarnas benämning på den mångmila övärlden mellan Finland och Åland, skärgårdshavet, och begagna detta uttrycksfulla namn för vår egen motsvarighet — det uppländska skärgårdshavet!</p> <p>Ovanför barrskogens vidder i Nordsverige stiger björkskogen i liderna upp mot kalfjällen. Märkligt nog äger skärgårdshavet ett motstycke till detta björkskogsbälte: i de mellersta skärgårdarna gör barrskogen halt inför havsbandets påfrestande klimat, och den härdiga lövskogen går ensam vidare som ett ljust och vackert grönskebälte ända ut till de låga ytterskär, där själva den kala urbergshällen sätter en gräns för all trädväxt. Denna lövskogsregion mot Östersjön hör till det mest egenartade i vårt lands natur. En av de bästa utgångspunkterna för en seglats ditut är Furusund.</p> <p>Turbåten stävar den långa raka Furusundsleden upp mot nordost. Åt fastlandssidan ligger innerskärgården mörk av barrskog, åt öster Yxlan med isslipade, vackert rundade hällar, som skimrar genom det klara vattnet. Furusund och Köpmanholm på bägge sidor om ett sund, som löftesrikt öppnar sig mot oändligheten, är en verkningsfull avslutning på denna led och på samma gång en begynnelse. Det är — visserligen i blygsamt format — Herkules stoder vid den nordliga kusten. Därutanför ligger havet. Där väntar segelbåten, där byter man farkost och tillvaro. Hela den väldiga skärgården med alla dess möjligheter, med tusen öar, labyrintiska leder, undangömda små hamnar, där berg och grönska förenas i friska idyller, allt detta ligger nu inom räckhåll, om vinden står bi och vädret är vänskapligt stämt.</p> <p>Det var en sen augustidag i Furusund. Dagen blev kväll, innan Cora äntligen var fullstuvad och allting klart. För en svag bris rundade vi Köpmanholm och stack ut i ett obestämt töcken. Halvmånen seglade fantastiskt förstorad i detta töcken och lät oss ana Bullerskär, det ensamma höga skäret mitt i fjärden framför oss. Synen försvann, men den gav oss kursen, och omsider ankrade vi under Bullerskär. Efter en vindlös natt, tyst som endast i skärgården, då motorerna vilar, kom en pärlemorgrå morgon. När vi rodde i land med jollen lyfte en havsörn ur Bullerskärs vilda grandunkel och strök ut över fjärden; han hade suttit på nattkvist här vid sin gamla boplats, som för åratal sedan vart plundrad av människorna.</p> <p>På Bullerskär härskar ännu barrskogen, en ursprunglig, hög och tät granskog, full av vindfällen. Skogsbottnen är ett enda oframkomligt jättesnår av try, hallon, törnrosor och måbär, ett buskskikt av helt annat slag än i inlandets granskogar. Stranden är redan havets med strandråg och violettblommig arun i en tångbård över klapperstenarna.</p> <p>Under en lätt beslöjad himmel slörade vi ut över Vidingefjärden. Den halvt avsomnade brisen orkade knappt bukta seglen. Om kring oss låg skärgårdshavet nästan blekt över en gammal dyning. Miltals åt alla håll öppnade sig detta sällsamma vatten, där öarna är otaliga och grynnorna desslikes, alla inprickade i erfarna rospiggars minne men långt ifrån alla på sjökortet.</p> <p>Här passerade vi barrskogsgränsen: Gräsö, Bullerskär, Norr- och Söderöra bakom oss visade alla den granskogstaggiga silhuetten, Kudoxa och Mjölkö om babord hade redan de mjuka lövskogskonturerna. Framför oss låg vida arkipelager, helt behärskade av den maritima lövskogen, bland dem Norrpada, som var det avlägsna målet.</p> <p>Stillheten över fjärdarna och det vitaktiga diset, som upplöste alla konturer, lät oss mera än någonsin erfara de väldiga avstånden. Båtens rörelse över den bleka ytan var nästan omärklig timmar igenom, men vi hade dagen för oss, och mot kvällen steg Norrpadas höga silhuett som en drömbild ur dimslöjorna. När vi sökte oss in mot den lilla klipphamnen vid Storskär gick Cora sakta men säkert upp på ett vidsträckt grund. Där stod vi! I hårt väder kunde detta ha varit ett farligt tillbud. Nu klarade vi situationen med ett par timmars intensivt arbete, medan Norrpada och den vida havskretsen med naturens upphöjda likgiltighet bevittnade våra ansträngningar. Det gick inte med mindre än att alle man fick gå i vattnet och lägga manken till Coras bog. Lättnaden var outsäglig när hon äntligen med en sista skrapning gled ut på fritt vatten och den huttrande besättningen åter kunde kravla sig ombord. Som äventyrets stolta män beträdde vi Norrpada Storskär.</p> <p>Detta Norrpada är ett samlat, starkt uttryck för skärgårdshavets egenart. De mäktiga, i oändlighet växlande bergformationerna, växtligheten vällande ur alla skrevor, alla ängsdalar, banden av kala, slipade kobbar, skär och grynnor runt omkring — allt detta är större, kraftfullare, mera fulltonigt här än på de flesta andra håll i dessa övärldar mot havet.</p> <p>Här möter man under bergen denna egendomliga, knutna, laviga björkskog, som påminner om fjällbjörkskogen. I dessa skogskryptor står asparna vuxna på samma sätt som björkarna, och i dunklet mellan väldiga djupgröna idgranar lyfter spenörten sina stora blomflockar, där trädgårdssnäckorna oändligt långsamt kryper fram i den spröda byggnaden och hejdas av daggvåta spindelvävar. Om björkarnas löv och det förvridna grenverket för tanken till fjällskogarna, så talar markens växtlighet ett annat språk med massor av olvon under träden och stora fång av blodnäva, getrams, ormbunkar i alla de skyddade gläntorna. Detta är sannerligen en skog för sig, olik allt annat i vårt land.</p> <p>Men naturen härute innefattar underliga motsägelser. Utåt öster, mot öppna havet, där man skulle väntat att finna en sammanpressad, vindpinad front, rundar sig i stället ett högt, lummigt skogsbryn av stora alar och resliga, förvånansvärt frodiga askar. Hur kommer det sig att skogen under bergen åt landsidan växer hoptryckt och låg som i fjällen men här på den yttre stranden reslig och fri, som om öppenheten mot havet ingenting betydde?</p> <p>Samma märkvärdigt rika och ohämmade trädväxt finner man också på många andra ställen utmed Östersjöns kust, liksom här i österläge mot fria havet. Det påminner om ett märkligt faktum att det är vinden från sydväst som formar trädens kronor. Vi såg det vid Haväng i Skåne, där bokarna fladdrade som slitna fanor utåt mot havet. Med samma häpnad ser vi det här. Vi formligen tvingas begripa att det är vinden från landsidan som är tuktomästaren här, inte vinden från havet. På västkusten är det saltstänket som dödar skotten åt vindsidan och tvingar ner skogen till en matta över bergen. Men Östersjön har inte det bittersalta vatten, som bränner grönskan till döds, när det yr in över land med stormen. Och västan, den härskande vår- och sommarvinden — den som pressar träden mest — kommer här inte från havet utan från land. Detta är förklaringen till det lummiga brynet mot öster också på dessa öar i skärgårdshavet. Österläget ger lä under bergen just för västanvinden.</p> <p>Man har jämfört det kala skoglösa ytterbandet i detta skärgårdshav med kalzonen i våra fjäll. I lövskogens begränsning utåt har man velat se en klimatisk gräns i likhet med skogsgränsen mot den trädlösa fjälltundran. Är detta verkligen riktigt? På Björkskär längst ute i havsbandet finns, som redan namnet säger, verklig björkskog, och på Horsten, också fullständigt oskyddat i yttersta linjen, växer präktiga alar, till och med utemot öster i själva strandkanten. De behöver intet vindskydd, endast jord att växa i. Att ytterbanden i regel är kala kan nog mestadels tillskrivas den enkla orsaken att de består av hårda hälleberget. Redan långt inne i skärgården, i lä under de skogbevuxna ölanden, stöter man på små kala skär, ja, till och med i Mälaren. Orsaken är densamma — det är markbeskaffenheten och inte klimatet som hindrar skogen att växa där.</p> <p>Till yttermera visso kan man rikta blicken åt andra håll utefter Östersjökusten. Särskilt lärorikt är det att granska Bottenhavets och Bottenvikens kust, där klimatet ju är väsentligt strängare och vindarna inte mindre hårda än i Stockholms skärgård. Hur ser det då ut däruppe? Jo, skogen tågar ända ut till öppna havet, t.ex. utefter Ångermanlands kust och ända uppe i Luleå och Haparanda skärgårdar. Så är det överallt där det finns möjlighet för rötterna att gripa fast och få näring. Varför skulle skogen ge tappt mot havet i Roslagen, när den förmår tränga fram till öppna kusten längst i norr?</p> <p>Förekomsten av en enda tall, en enda gran på denna ö, så rik på lummig lövgrönska, säger tydligt ifrån att tall och gran, fast de väl kan spridas hitut, inte finner trevnad här som i innerskärgård och inland — inte kan tävla med al, björk, asp, rönn, ask och sälg, som formerar skogen i detta havsband.</p> <p>Men ännu en fråga tränger sig fram: vad är orsaken till att barrskogen blir efter just i Roslagen och lämnar fritt rum åt lövträden? Skärgårdshavet väntar på framtidens forskare.</p> <p>Allt detta fanns att begrunda, när man stod där på Norrpadas högsta knuv och den stora övärlden utbredde sig åt alla håll, halvt overklig, halvt anad genom rykande grå dimma. Luften var ännu ljum och sommarstilla, men hösten lyste redan med sitt första sparsamma guld över björkkronorna.</p> <p>De tre orden över detta kapitel — Stockholm i skärgården — anger en unik belägenhet i Sveriges geografi. De syftar på samma gång mot en utveckling som redan är inledd, ett framtidsmål som är ett av de stora — som kanske kan uppnås och kanske förloras.</p> <p>Den gamla bebyggelsen i skärgården sluter sig nästan alltid till de lövskogsrika sprickdalarna och de skyddade sänkorna ut mot hamnvikarna. De var självklara boplatser för en befolkning som i sitt arbetsliv förenade bonden och fiskaren. Med stugan i lä under berget har man allt inom räckhåll, åkern och skogen bakom sig, gistgården strax intill på de kullriga hällarna, bryggan och fjärden i ögonsikte. De stora byarna i mellanskärgården, t.ex. Långvik, Berg och Löka på Stora Möja, bevarar åtminstone i stort ett sådant organiskt läge.</p> <p>Där man går fram över tallbergen öppnar sig plötsligt en grön sänka, ett av de forna sunden, med vete, klövervall eller jordgubbar, de berömda “Möjagubbarna”. Sänkan liksom trevar sig fram, blir borta och öppnas igen under buktiga bergsidor. Det är ständigt samma oförmedlade motsättning mellan yppigheten i dessa bottnar och hällmarkernas fattiga värld av gråsten och tallar.</p> <p>Denna egendomliga mosaik av natur och odling är ett av de finaste dragen i Stockholms skärgård, men också ett av de mest ömtåliga. Den avfolkning som har träffat svensk landsbygd, icke minst våra skärgårdar, för med sig ett odlingens återtåg av en storleksordning som ännu knappt kan överblickas. Därmed raseras den fina mosaiken, den inpassning i ett naturlandskap som gav ett blygsamt men pålitligt utbyte. Det har i skärgården en påföljd lika märkbar som i det inre av landet, där bonden nu drar sig tillbaka ur skogen med sitt fäbodväsen och sin fodertäkt.</p> <p>Är det någon som minns Svartlöga för en mansålder sedan? Med stora gröna ängsgläntor i lövskogen och de röda husen glest och oregelbundet spridda över ett stråk av saftig slåtteräng. Det var människor i förbund med sin bärande mark, allt inom ramen av frisk natur — i Stockholms skärgård den förtroliga svenska bild som vi nu är på väg att förlora.</p> <p>Den bilden fanns överallt i skärgårdsbandet. Jag tänker på Strindbergs sommarö, där Hemsöborna i ljusa julidygn arbetade med sin slåtter på ängen och sitt fiske på fladen. Den bilden har med diktens kraft gått ut till oss alla — nu också i telefilmens förmedling. Den säger bland mycket annat en märklig och överraskande sak — miljö och arbetsliv finns kvar på den ö om vilken Strindberg skrev:</p> <blockquote> <p><em>O, du min grönskande ö,<br/> blomkorg i havets våg!<br/> Doftande slaget hö<br/> dig jag i drömmen såg.</em></p> </blockquote> <p>De orden innefattar Gammalsverige och de vittnar om den diktens genialitet som “får de vanliga orden att lysa”.</p> <p>Den “grönskande ön” som är Kymmendö i Stockholms södra skärgård, har allt vad som lever och lyser i Hemsöborna. Det är de röda husen — den långa parstugan, där madam Flod residerade, och storstugan, där Strindberg upplevde sex somrar på 1870- och 1880-talen. Den långa häcken med bondsyrener, som han själv planterade, finns kvar och blommar än, gärdsgården kring det gröna tunet finns också kvar, och doften av klöverhö svävar i luften över det långa gärdet. Lagårdsbacken är en väldig slät berghäll, det forna skäret, och från husen ser man ner över den gamla hamnen, som inte längre är någon hamn utan ett exempel på det kustens underverk som efter de sanna undrens art förbyter och förvandlar. Den är nu en mar, en instängd vik av saltsjön. På det århundrade som har gått sedan Gusten lade till vid sin brygga har landbacken stigit en halv meter. Så berättar gårdens husfru, som är sondotter till Gusten. “Och när Hemsöborna skulle filmas, fick di dra en eka över edet, in i gamla hamnen,” säger hon — med rätta tonvikten på e i edet.</p> <p>I Blå boken står det: “Jag hade aldrig bott vid havet förr, och när jag fick se den Grönskande ön, med dess blomstermattor, vassvikar, alstränder, eklundar och hasselskogar, trodde jag mig se paradiset.”</p> <p>Hela Sverige har nu sett paradiset, och hela Sverige med sin huvudstad i spetsen skall hjälpa till att just på Strindbergs ö bevara verkligheten bakom dikt och bild.</p> <p>Ty detta är ingen omöjlighet. Framtidens linje i europeisk kulturminnesvård, den bärande och vägledande, är att på ort och ställe, ute i miljön bevara enheter av bebyggelse och odlingsmark — bevara dem med det arbete i stort och smått, det givande och tagande som formar bilden i detalj, inåt i gård och by, utåt i landskapet.</p> <p>Ett föredöme skall med glädje noteras — den verksamhet som bedrives av Stiftelsen för västsvenska friluftsområden. Ovärderliga partier av västkustens landskap har därmed beretts en säker fram tid. Ett exempel har givits i denna bok, Näverkärr med dess tjusande enhet av natur och ålderdomlig odling. En fredning och ett “arbetsskydd” har på Näverkärr skapats i samråd med jordens och skogens ägare. Det bevarar tradition, miljö och levande arbete. Något liknande kan tänkas ske på Kymmendö. Och — märk väl: en uppgörelse av sådan art bör varaktigt och väsentligt stödja gårdens ekonomi.</p> <p>Det varslar gott för framtiden att Stockholms stad i sin verksamhet till stöd för friluftslivet har slagit in på denna linje. Det har skett så att säga under det imperativ som själva syftet ställer fram. Principen uttalas klart och tillämpas lika bestämt vid skötseln av de viktiga områden, särskilt i skärgården, där en miljonbefolkning skall andas ut mellan arbetets terminer. Ett gott exempel är Tyresta by, det stora och vackra parti av en innersta skärgårdsbygd som nu sedan snart en mansålder är i stadens ägo. Ett omistligt drag i Tyresta marker är just vad som nyss antyddes, den sköna mosaiken av barrskog och äng, av hällmark och små vänliga lyckor i dalstråken. I alla kontrakt med brukare och arrendatorer stipuleras ett lantbruk med kreatur och vallodling och därmed ett fortsatt bruk av den öppna jorden i stället för den igenplantering som släcker lövglittret i svenska marker. Därmed räddas något väsentligt i stadens syfte med de stora markförvärven. Samma program gäller Nackaområdet, Gålö och andra Stockholms besittningar i bygd och skärgård.</p> <p>En sådan odlingsbevarande verksamhet är en gärning att tacksamt lovorda och ställa fram som ett föredöme. Varje kommun och varje institution som för ideella syften disponerar mark och fastigheter — det må avse kulturvård eller friluftsliv — måste förr eller senare följa en sådan linje. Det formligen trollar fram sin egen lön, och just detta är bekräftelsen. Omvänt gäller tyvärr det motsatta: försummelser hämnar sig med samma snabbhet. Den mark som var underlag och förklaring går förlorad, och bebyggelsen ligger där och stirrar i slyskog och granmörker, lika hemlös och förvillad som en spade eller en soppslev på sin hylla i museet.</p> <p>Vi har god förhoppning att få se samma odlingsbevarande princip tillämpad i de stora skärgårdsbyarna. Här gäller det inte att köpa bort de rättmätiga ägarna utan just det motsatta: att med stadens ekonomiska resurser stödja det liv och den odlingshävd som ännu lever. Det skall ske med generös hand.</p> <p>Dagens läge i Stockholms skärgård skisserar framtiden. Veckoslutens och semestrarnas folkvandring går snabbast möjligt förbi den inre skärgården med dess bedagade villor och smutsiga vatten. Snabbast möjligt betyder med bil så långt vägarna räcker — till Yxlan och Blidö, till Ljusterö-Lagnö, till Värmdö och Ingarö, till Dalarö, Nynäshamn och så vidare. Nästa led i förflyttningen blir moderna passbåtar till det led av stora öar som över Svartlöga, Möja, Runmarö, Nämdö, Ornö och Nåtarö spänner en präktig båge utåt mot skärgårdshavet.</p> <p>En nära framtid skall på dessa öar trolla fram ett antal sommarbyar. Också här kan Stockholms stad visa vägen. På Gålö finns redan ett par grupper av praktiska små hus; de är samtliga att hyra, inte till salu — betjänar alltså flera familjer under sommarens lopp. De anger det riktiga läget, ett par hundratal meter från stranden, som är ingens och allas. Och — märk väl! — de tar avstånd från den gamla bebyggelsen, som klungar ihop sig vid sund och vikar och sällan har utrymme till övers. Se t.ex. på Långviksnäs, den lilla hamnorten på Möja! Här finns sundet som är en hamn, ett sammelsurium av båtar, bryggor, bodar och doningar av alla slag — det famntag av arbete och vattenvärld som planeten runt ger samma lust i kropp och sinne, samma människotyp, ljusögd och knotig, torr och lätt. Och se på de röda husen, höga och vinkliga, gärna i två våningar, fula och trevliga på samma gång. De tycks hågade att åka kana på hällen — har säkert gjort det nyss i ett obevakat ögonblick och just blivit stående, litet på sned — helt i stil med det lättsamma kynnet. De står. De ligger inte. Det är skillnaden mellan kust- och inlandsbygd.</p> <p>Det vore synd att sticka sig in med dussinfärdiga trähus — ack så välplanerade! — i ett sådant upprymt sällskap.</p> <p>Vi tar ännu ett par steg mot framtiden. Ett följande kapitel, “Till Gillöga”, avhandlar skärgårdens ytterband och den bebyggelse med små enkla bodar som var ett led i säsongfisket. Dessa bodar var under några sensommarveckor befolkade av allmoge från de stora skärgårdsbyarna. Nu står de öde, förfaller och försvinner. Stengrunder på marken, en teckenskrift i gräset, är snart det enda som finns kvar vid dessa fiskehamnar.</p> <p>Hur vore det att bygga upp dem igen? Att på dessa stengrunder uppföra nya bodar, självklart av samma enkla karaktär, med britsar innantill utmed långsidorna och en eldstad i ett av hörnen. Sådana fiskehamnar i ny uppenbarelse skulle vara ett verk av sina ägare, de gamla bygrannarna i Svartlöga, Möja och så vidare. De skulle tjäna till övernattning för sommarfarare och tillföra skärgårdsborna en rättvis förtjänst ur stadsväsendets och industriens rymliga plånböcker.</p> <p>Vad sägs om en sådan tanke?</p> <p>Jag hör ängsliga gensagor från kulturminnesvårdens vakthavare. Men tänk efter! Bodarna fanns där i små klungor, alltid kring goda naturliga hamnar. Nya sådana bodar, på samma stengrunder, med samma anordning i terrängen där klipphamnarna ännu inte har torrlagts av landhöjningen varför skulle de skämma våra utskärgårdar mer än de forna bodarna? Denna enkla bebyggelse tjänade ett näringsfång som var en svensk angelägenhet. De nya bodarna på samma grund skulle tjäna en ny tids behov med samma angelägenhetsgrad. Eftersom hyfsning och hänsyn inte alltid är med på semestern, finge paradiset hägnas av en ordningsvakt i snabba motorbåtar.</p>]]></content><author><name></name></author><category term="Mot väster- och österhav"/><category term="Stockholm"/><summary type="html"><![CDATA[Stockholm bär i sitt vapen en kungabild, men om staden hade en vapenfågel, borde det vara en av de vita måsarna. Där de seglar högt och lätt under himlen, ständigt glider bort och ständigt kommer igen, betecknar de staden själv, dess luftiga behag, dess flyktiga och ändå förblivande väsen, hela belägenheten i landskapet mellan Mälaren och Saltsjön. Vad måsarna överblickar är en oändlighet av vatten och land, två arkipelager som grenar ut sig med öar, fjärdar och sund ända bort till västra och östra horisonten.]]></summary></entry><entry><title type="html">Kring västgötabergen</title><link href="https://carljohanrehn.github.io/multi-language-al-folio/blog/2022/kring-v%C3%A4stg%C3%B6tabergen/" rel="alternate" type="text/html" title="Kring västgötabergen"/><published>2022-08-24T17:13:16+00:00</published><updated>2022-08-24T17:13:16+00:00</updated><id>https://carljohanrehn.github.io/multi-language-al-folio/blog/2022/kring-v%C3%A4stg%C3%B6tabergen</id><content type="html" xml:base="https://carljohanrehn.github.io/multi-language-al-folio/blog/2022/kring-v%C3%A4stg%C3%B6tabergen/"><![CDATA[<p>En av de sista junidagarna år 1746 kom Linné resande utmed östra sidan av Billingen ner mot Falköping. Från Skultorp finns i hans <em>Västgötaresa</em> denna notis:</p> <p>“Falbygden begyntes här, som är ett slätt land utan skog, nog likt Flandern, med stora ängar och vidlöftiga betesmarker.”</p> <p>Sedan följer den berömda teckning av Falbygden med Mösseberg och Ålleberg som är en av höjdpunkterna i Västgötaresan. Falan, betesmarken kring Falköping, bestod, säger han, “av vida och bara fält, att aldrig en buske syntes på dem, utom några högst kvarters höga och breda enebuskar …”. Betesmarkens underlag anges vara en flat platå av röd kalksten, “helt bar, så att det gröna gräset allenast kunde rota sig i dess springor. En sådan kalkflisa bör man föreställa sig under hela Falbygden, djupare inunder jorden, så att Falbygden här är ett och detsamma med Ölands Alvar, fast Falbygden har något mer mylla uppå sig”.</p> <p>Skildringen är ypperlig, fast och knapp. I några få ord säges det väsentliga, och för ögat öppnar sig en alvarhed med betande djur.</p> <p>Över falan stiger bergen “med perpendiculäre sidor”, i väster Mösseberg och i öster Ålleberg. Här under de tvära stupen, där mjuka, lättvittrade skiffrar träder i dagen och gör marken bördig, möter Linné det skönaste i landskapet, blomrika, grönskande ängar med “de allra vackraste örter, och jämväl de sällsammaste”.</p> <p>Vid Mösseberg nämner han Randt — nutidens Ranten — och Ballerstens äng och på bergets motsatta sida, i Kleva socken, “de allra härligaste ängar man någonsin kunde föreställa sig”, vid Ålleberg Nyckelängarna, fina och släta “som en planerad trägård”. Den store resenären tröttnar inte att lovsjunga dessa bygdens örtagårdar under branterna.</p> <p>En frapperande motsättning till de rika ängarna var bergens hög platåer. Här “voro växterna helt andra, liksom hade man på ett par minuter blivit förd i ett helt annat land och klimat: Det är sällsamt nog, att alla dessa bergen, såsom Kinnekulle, Billingen, Mösseberg och Ålleberg, överst uppå där bergen bestå av Gråsten, till alla sina växter avbilda de vildaste norrlandsmarker, men däremot fälten nedanföre kullarne frambringa ej annat än de vackraste växter ifrån Skåne, Ölands och Gotlands lundar …” Bergplatåerna var öppna betesfält, bevuxna med ljung, blåbär, odon och lingon. De var utan skog, lika trädlösa som falan och ännu magrare.</p> <p>Vad Linné såg här i Västergötland vid mitten av 1700-talet var bygden efter gammal ordning. Det var byalagens ägor, i främsta rummet brukade och avdelade till djurens försörjning året igenom. Vid sidan av ängar och betesmarker intog de små åkrarna med korn, råg och rovor en anspråkslös plats. Grunddragen i ett bondelandskap som detta är oss välbekanta från Skåne och Småland lika väl som från de stora öarna i Östersjön. Den stränga tudelningen mellan betes- och odlingsmark framhäver återigen den urgamla släktskapen med antikens landskapsbild.</p> <p>Det finns en möjlighet att människor har hittat vägen till dessa trakter i tidig stenålder, kanske redan i den avlägsna tid, då landisen nyss hade lämnat jorden bar, då den nuvarande Falbygden var en halvö i det nordeuropeiska havet och kusten gick fram ungefär i de sluttningar som över Gudhem och Varnhem leder ner mot Hornborgasänkan och slätterna kring Vänern. K. E. Sahlström, vars forskningar på ett avgörande sätt har kastat ljus över de mellan svenska landskapens äldsta kulturhistoria, betonar att stenålderns Västergötland vetter mot havet. Från den dåtida kusten, Storvänerns strand, har bebyggelsen spritt sig inåt land och satt sig fast på Falbygden. Därom vittnar de äldsta odlarnas välarbetade flintyxor, som i stort antal har tillvaratagits av deras sentida efterföljare. “För den första odlingen”, säger Sahlström, “torde det inom landskapet ej ha funnits mera inbjudande trakter än just på Falbygden, där kalkstens- och skiffergrunden hade givit upphov till näringsrika jordar.”</p> <p>Mitt i denna märkliga trakt, nära Ålleberg, ligger utmed en gammal landsväg två stora folkrika byar, Karleby och Lovene. Deras historia går tillbaka genom mer än fyra tusen år, till stenålderns bondetid. Beviset för ett sådant påstående har man här för ögonen: väster om vägen en ståtlig rad av gånggrifter, där gråstensblocken tecknar sig i tunga profiler över jorden och den växande säden. De talar om en samfällighet, som med god organisation och gemensamma krafter har betvingat de tekniska svårigheterna. Bakom dessa monument ligger en högt utvecklad kultur.</p> <p>Byn Karleby hette förr Karlebylånga. Det är inte bara namnet som för tanken till Öland utan hela belägenheten i landskapet. Den långa byn utmed vägen med de dödas gårdar på den ena sidan och de levandes på den andra låter oss minnas raden av byar utefter landborgsvägen. Viktigast är överensstämmelsen i stort: byn och dess inägor ligger exakt på gränslinjen till den vidsträckta gemensamma betesmarken, Söderfalan, som allt igenom är ett motstycke till det öländska alvaret. Den sönderspruckna kalkstenshällen, blommorna, mossan på hällens golv, de skriande viporna, spovarna som seglar och ropar — allt har ett levande tycke av Öland.</p> <p>Strax norr om Lovene by strömmar en vattenrik, kristallklar bäck över kalkstensgolvets avsatser ner mot Hornborgaån. Den kommer från Ållebergs ände, från Lokakällan, som väller fram ur själva bergroten och var en av de heliga källorna i våra förfäders bygd. Här offrade de åt den markens dolda kraft, den gudom som gav växt och liv. Följer man bäcken uppåt från Lovene, kommer man in på Söderfalan, som var en viktig, ja omistlig del i forntidens bondelandskap. Falan, betesmarken, var det centrala; kring falan låg byarna uppradade på samma sätt som kring Skånes fälader och kring alvaret på Öland.</p> <p>Resenären som hastigt far vägen fram genom Karleby och Lovene stannar kanske någon minut vid de riksberömda gånggrifterna. Han har lika stort skäl att stanna vid bron över bäcken, lämna bilen för en stund och följa det friska flödet inåt Söderfalan. Kring bäcken sluter sig en rikedom av gräs och frodiga örter, som i blomstermånaden juni bildar en sällsynt vacker liten värld. Kabbelekan har blommat ut, men ängskrasse, gökblomster, förgätmigej och smörblommor står i sitt flor, ängsnycklarna lyfter sina röda facklor över majvivorna alldeles som på Öland, och där vattnet väller fram över de slammiga kalkstensflatorna står den högvuxna strandärenprisen i praktfulla, rundade grupper. Det är en frodighet, en ung växtkraft, som verkar gåtlik, när man betänker att dessa betesmarker har trampats och snaggats av kreaturen i fyra, fem tusen år. Hemligheten ligger i det rika vattenflödet, som kommer ur bergens skiffrar och kalkstenslager med ständigt förnyad näring. Det är livsflödet, livsnerven i hela denna bygd, som har bevarat sin givmildhet genom tiderna. Betesmarken, befruktad av detta strilande grundvatten, har givit sin must åt djuren, med djurens spillning åt åkerjorden och i sista hand åt människorna. Den gamle bonden, som hade en självklar inblick i sådana ting, höll falan högt i ära och rättade sin hushållning därefter. Det är historiskt sett i god ordning att bygden liksom staden Falköping har sitt namn av falan.</p> <p>Nästan svindlande är tanken att denna jord har brukats av samma folk, son efter far, i fyra, fem tusen år. Gånggrifternas människor skapade här den äldsta jordbruksbygden inom det gamla Sveriges gränser. Falbygden inneslöt den treenighet som grundade ett bondefolks försörjning, goda beten, god foderfångst och lättbrukad, naturligt väldränerad jord.</p> <p>Rikare skördar än någonsin mognar i vår tid på Falbygden. Men en viktig förändring har skett i bondens hushållning: falorna, de fria betesmarkerna, har förlorat sin betydelse. Det sammanhang mellan ut- och inägor, mellan betesmarken och åkern, som nyss har berörts, är avbrutet. Falorna växer igen med skog där de inte har förvandlats till åkerjord. Ett sådant litet stycke av Söderfalan som de blomrika betesmarkerna kring bäcken i Lovene är en sista rest av det forna. Lanthushållarens livsrum har krympt ihop. Skogen, en ny tids rikedom, tarvar utrymme på marken. Det är samma utvecklingsgång här i Mellansveriges äldsta bondebygd som i de sydliga landskapen. Den skall möta oss i nya avtoningar, nya perspektiv upp genom landet ända till de översta bygderna under fjällen.</p> <p>Den som nu från Mössebergs platå överblickar Falbygden har fram för sig en utpräglat modern tavla. I djupet ligger Falköping med hundratals trädgårdar i utkanterna, med villor och bostadshus i glada, lätta färger och tegelröda fabrikskomplex. Falorna, Västergötlands alvarhedar, är bortskymda av allt det nya, men åkerjorden frodas i vetets och oljeväxternas saftiga kulörer. Borta är ängen vid “Randt och Ballersten”, som Linné talade om; dess rester gömmer sig antagligen under askarna i sanatoriets park. Det är i alla stycken en annan bild än den som målas av Linné; mänskligt sett är den rikare, kanske gladare, trots att ängen med sina blommor fattas i det hela.</p> <p>Själva Mösseberg är omskapat. Där man står på den yttersta bergkanten har man skog, tjock, växtlig granskog, och inga beteshedar bakom sig. Det betyder en förvandling av ett stort stycke mark, så gott som hela bergets platå, en yta på sex, sju kvadratkilometer. Mösseberg har idag en annan karaktär än i gammal tid, en annan kontur i landskapsbilden. Den taggiga gransilhuetten beskriver samma förlopp som på de vida falorna därnere på slätten, i Smålands hagmarker, på hedar och fälader i de sydliga landskapen: barrskogens frammarsch över gamla betesområden. Knappt 75 år har varit nog för att åstadkomma allt detta.</p> <p>Från Mösseberg ser man högt ovan Falbygden en förnäm bergkontur. Det är Ålleberg. Här kring Västergötlands heliga berg urskiljer man ännu de gamla dragen i bygdens ansikte. 1800-talets ägoskiften har sprängt de tusenåriga byarna, men bebyggelsen bildar som förr en krans runt berget. Bondens gård har den odlade jorden framför sig och betesmarken i bakgrunden; från fähusplanen leder en “drev”, en fägata upp mot det flata bergtaket, som i gammal tid var en samfälld utmark för alla byar runt kring detta Ålleberg. Det är en belägenhet och en anordning av fullkomligt samma slag som i det klassiska landskapet, i Arkadiens bonde- och herdeland. Västgötabergens hjässor var kala av tusenårig betesgång, nästan lika avskalade och nakna som Arkadiens berg. Men fägatorna från bygden är i nutiden igengrodda av enris och skog och nästan omöjliga att upptäcka. Endast Ålleberg håller kvar den forna bilden.</p> <p>Över stora delar av berget sluter sig enarna ihop till täta kvarter. Det säger tydligt nog att betningen också här har förlorat mycket av sin forna betydelse. Men Ållebergs tak är ännu till stor del, särskilt i söder, en öppen ljunghed med gräs och starr i de fuktiga sänkorna. Denna ljunghed på bergets tak är något av det skönaste i Västergötland, en högslätt upplyft under himlen till utblick över en ojämförlig bygd. Den är ett minneslandskap, som öppnar utsikten också bakåt i markens historia, ett kulturminne av samma art som resterna av Söderfalan. Men detta hembygdsminne i sann och full mening är ömtåligt och lätt förlorat. Det löper fara att försvinna i skogen, förintas i granarnas skugga så som andra delar av det forna Bondesverige just nu, år efter år, i vår generation, försvinner ur sikte. Den öppna betesheden på Ållebergs platå kan bevaras endast på ett sätt: genom vidmakthållande av gammal hävd, av djurens betesgång, som förut under tusen år. Ålleberg är blickpunkten i ett helt landskap; det är en stor och angelägen uppgift att i hembygdsvårdens anda och mening bevara ett sådant minnesmärke.</p> <p>Falbygdens ängar, som förtjuste Linnés öga, spelade en betydelse full roll icke minst därför att de gav utrymme åt några av de stora sällsyntheterna i vårt lands flora. Ängarnas försvinnande har betytt en fortskridande utrotning av dessa växter; för dem är läget kritiskt på samma sätt som för ginsten i de gamla ljunghedarnas landskap. I båda fallen är det omläggningar i vår hushållning som har vållat förlusterna.</p> <p>Den flora som hör hemma på torra solöppna ängar och gräsbackar i Syd- och Mellansverige är till väsentlig del ett levande minne från en längesedan gången period i vårt lands historia efter istiden, ut märkt av solrikare och torrare sommarklimat än i nutiden. Det var en stäpptid i Europa, då Asiens och Rysslands torra ängar och stäpper utvidgade sitt välde åt väster och nordväst ända till Mellaneuropa och södra Skandinavien. En stäppartad växtvärld behärska de ofantliga områden, och utpräglade stäppdjur som siseln och springråttan sträckte sin utbredning långt upp i mellersta Europa.</p> <p>Förändringar i klimatet mot en atlantisk typ med rikare nederbörd, större luftfuktighet, mildare vintrar och svalare somrar har sedermera inskränkt och delvis helt ryckt undan livsmöjligheterna för dessa mot väster långt framskjutna kontinentala element i växt- och djurvärld. Deras kvarlevor på svensk botten betingas av särskilt gynnsamma mark- och väderleksförhållanden, till finnandes på de stora öarna i Östersjön men också på vissa fastlandslokaler.</p> <p>Sydöstra Falbygden, nedanför Ålleberg, har sin karaktär av en mängd åsryggar, som med sin torra, kalkrika grusmark har bildat en utomordentligt god växtplats för resterna av stäpptidens flora. Dit hör sådana ädlingar som drakblomman, färgmadran, fältvädden och — förnämast av alla — fjädergräset, Stipa pennata.</p> <p>Hur tedde sig nu denna västgötabygd medan den gamla ordningen var helt obruten?</p> <p>En blick på bykartor från Falbygden under 1600- eller 1700 talet visar genast att de torra åsarna var ängsmark, hårdvallsäng, som gav foder för vintern. I en “Beskrifning öfwer Åsaka Pastorat Vartofta Kontrakt af Skara Stift,” författad år 1787, kan man om dessa slåttermarker inhämta följande:</p> <p>“… Skötseln består endast däruti, att de om våren rödjas och göras rena från löf, kvistar och klappersten. Afkastningen är öfwerhufwud på hwart mantal 140 à 160 volmar eller, som de här kallas, stackar”. Ordet klappersten är särskilt att märka; det bevisar att ängsmarken i denna bygd intog just åskullarna. De kullar i Vartofta-Åsaka, där fjädergräset ännu växer, står på en karta från 1824 till yttermera visso redovisade som “äng och hårdvall”. Genom slåttern hölls marken fri från enris och annan busk- eller trädväxt; särskilt enriset har stor förmåga att växa ut över dessa torra grusbackar, så snart de lämnas ohävdade.</p> <p>De gamla kartorna visar tydligt nog att större delen av inägorna var äng och att de små åkerstyckena låg kringspridda i ängen, oftast i en viss anslutning till bytomten. Alldeles som i Småland låg ängarna “i samma gärde med åkern, som icke för sig själv är avstängd”; jag anför återigen de klarläggande orden av Linné. Det betydde att ängen under de två år av en treårsperiod, då åkern bar säd — korn och råg — fick vara i fred för betning ända tills sädesgrödan var inbärgad. Endast under trädesåren kunde betningen börja redan efter höbärgningen. Skyddet mot betning utöver en viss bestämd snäv gräns har säkert varit av mycket stor betydelse för hårdvallsängens flora över huvud.</p> <p>Det var alltså, vid sidan av själva slåttern, enheten av äng och åker som bevarade ängens rikedom och gav en fristad åt de sällsynta arterna. Denna enhet var i vissa fall utsträckt till ett flertal byar, som kunde ha sina änggärden inom en och samma hägnad. I den trakt, vi här närmast har att syssla med, var inte mindre än fem byar, Kälvene, Kvättak, Näs, Kymbo och Bäck, sammanslutna i ett sådant “gärdeslag”; det blev ett jättelikt gärde med äng och åker, som sträckte sig genom flera kyrksocknar. Arbetsfyllt och fattigt var säkert de forna böndernas liv, men blommornas rikedom lättade deras mödor. Det är oss nästan omöjligt att fatta, hur det såg ut i gammal tid när sommaren kom med sin blomning till ett ängsrike av en vidd och storhet som här på Falbygden.</p> <p>Det var en av Linnés lärjungar, J. P. Falck, som första gången upp märksammade det ståtliga fjädergräset i Sverige; fyndet gjordes i Vartofta-Åsaka socken. Han gav Linné meddelande om denna märkliga upptäckt, som offentliggjordes i Fauna suecica 1761 med orden: “Stipa pennata. Falck J. P. W:gothia, Åsaka, Wartofta frequens”. Adjunkten vid Skara gymnasium J. A. Mathesius kunde år 1837 meddela att fjädergräset fanns kvar på platsen. I samband med sitt besök antecknade han: “Vid detta tillfälle uppgafs af de äldre bland allmogen, att denna växt i deras barndom talrikt träffa des hart när öfver hela församlingen; men att den sedermera be tydligt aftagit”</p> <p>Beteckningen <em>frequens</em> betyder, noga angivet, talrik, i mängd för samlad; vad Falck och Mathesius har att säga om fjädergräset låter oss ganska säkert antaga att det vid mitten av 1700-talet och ännu mot seklets slut växte i mängd inom Vartofta och Åsaka. Så sent som 1908 kunde Rutger Sernander på den klassiska växtplatsen, en åskulle på Bondegården, av hemmansägaren Klas Jansson få veta att “Stipa fordom förekommit ymnigt på Bondegårdens ägor och i deras grannskap. I gamla tider gjorde man ofta ‘kryddkvastar’ utaf den, och såväl Jansson som hans hustru mindes sockennamnet ‘åkerull’ … Ännu i ganska sen tid pryddes Åsaka med Stipa-buketter vid barnens första nattvardsgång.”</p> <p>I den heta, torra vinden över den ungerska pusztan, grässtäppen på gränsen till Östeuropa, skimrar fjädergräset i rika vågor, som ett silverblont flygande hår. Det är en sällsam tanke att en sådan syn fanns att skåda också här under nordens himmel, i en svensk bygd för ett par hundra år sedan.</p> <p>Av fjädergräset återstår i denna dag några lätt räknade tuvor på den gamla växtplatsen vid Bondegården och ett vackert och livskraftigt, tämligen slutet bestånd på en åskulle i grannsocknen Näs. Det är allt. Den sistnämnda växtplatsen, belägen på mark som har tillhört Kvättaks by, blev egendomligt nog funnen så sent som 1947, av Lennart Fridén.</p> <p>Enheten av äng och åker, som gav så gynnsamma levnadsvillkor åt fjädergräset och andra medlemmar av den rika ängsfloran, måste ha funnits kvar i ganska stor omfattning ända tills laga skiftet slutgiltigt upplöste det forna gärdeslaget. Vad skiftena — i synnerhet enskiftet i Sydsverige och laga skiftet över stora landsdelar — har betytt i svensk natur, för både växt- och djurliv, är ett jätteämne, som ännu ligger nästan orört framför oss.</p> <p>Den tillbakagång för Stipa som tydligen har inträffat före laga skiftet får ses i samband med den fortskridande uppodlingen, som förvandlade äng till åker och som i dessa trakter redan mot slutet av 1700-talet hade fortskridit så långt att åkern intog betydligt mer än hälften av inägomarken. Men den stora katastrofen kom med laga skiftet. Efter dess genomförande — det skedde exempelvis i Bäcks by år 1833 — var gärdet i dubbel mening uppgivet för hela den ängsflora, som här avses. När vallodlingen sedermera under 1800-talets lopp alltmer kom att ersätta ängskulturen, blev de kvarvarande ängsbitarna i allt större utsträckning förvandlade till betesmarker. I dessa yttersta tider har man taggtråden till hands och kan ta vara på betet snart sagt på varenda åskulle mellan åkrarna sommaren igenom. En sådan ohejdad betning utrotar ganska snart den rika ängsfloran och lämnar kvar en tät, artfattig gräsvall.</p> <p>År 1948 gjorde jag tillsammans med Lennart Fridén, upptäckaren av Stipas sista fäste på den gamla Kvättakbyns ägor, en exkursion till trakten. Vi cyklade på morgonen från Falköping, över Västfalan, genom Karleby och söderut genom Slöta socken. Där lämnade vi landsvägen och följde en liten byväg på vänster hand. Den förvandlades slutligen till en gärdesväg mellan vackra björkskogs klädda kullar.</p> <p>Väl gömt mellan dessa kullar låg ett cirkelrunt kärr. Det syntes ganska tydligt, att detta kärr har varit en sjö, en av de otaliga sjöar som fanns i vårt land strax efter landisens tid men sedan har vuxit igen. Tio- eller tjugotusen år efter detta skall bara en bråkdel finnas kvar av nutidens hundratusen sjöar. Sverige skall bli lika fattigt på sjöar som Mellaneuropa, ända tills en ny inlandsis kommer och bökar upp marken igen.</p> <p>I sitt namn, Sjöängen, bevarar platsen minnet av den försvunna sjön. Den bevarar också andra mångtusenåriga minnen och det i synlig, påtaglig form. Kärrets tuvor var översållade med guldröda blomstjärnor; detta var myrbräckan, en ört som i nuvarande tid har sitt egentliga hem på Norrlands myrar. Bland videbuskarna, som kantade kärret, fanns också en nordlig art, blekvidet. Det var som min vän hade lovat — Sjöängen gav en glimt av forntidsnatur i Västergötland, av markens växtlighet i slutet av istiden.</p> <p>Sedan kom det allra finaste. Vi tog oss ut till landsvägen igen och for vidare till en gård, som heter Björstorp. Bortom gården ligger ett öppet landskap med åkertegar mellan mjukt rundade åskullar.</p> <p>“Nu ska vi gå precis samma väg, som jag gick i fjol sommar, då jag fann fjädergräset härute”, sade Lennart Fridén. Gärdesvägen mynnade ut i gårdens bortersta tegar. Vi fortsatte över ägoskälet, över nya tegar, delvis balanserande på smala åkerrenar. Den syn, som mötte oss till höger och vänster mellan åkrarna, var taggtrådsomgärdade kullar med betande djur och avsnaggat gräs. Men här och där fanns en sluttning eller en hel åskulle, som alltjämt var inhägnad tillsammans med åkern och låg fredad för djuren. I sådana små hörn lyste all den forna fägringen emot loss i solbaddade gläntor mellan enbuskarna.</p> <p>Min följeslagare pekade på en södersluttning mot åkern. “Där har du fjädergräset!”</p> <p>Vad jag såg var några stora grästuvor med höga upprättstående strån. På nära håll såg jag också de långa mjuka silverglänsande fjun, som sitter fästa vid fröna och tjänar till att sprida dem för vinden. Det är dessa fjun eller fjädrar som har givit anledning till namnet fjädergräs.</p> <p>Det var underligt att stå härute i backsluttningen mot en svensk åker och se fjädergräset, stäppgräset, vaja i luftdraget. De sista tuvorna av detta gräs på svensk botten är i sanning dyrbara minnen ur markens historia. Fridlysning hägnar dem nu mot kreaturens mular och växtsamlarnas spadar på deras hårt kringskurna backar.</p> <p>Som den mest granntyckta och ömtåliga medlemmen av de västgötska torrängarnas flora har fjädergräset tydligt visat gången i det hela. Andra medlemmar av det förnäma sällskapet, t. ex. drakblomman, praktbrunörten, den smalbladiga lungörten och färgmadran, har utan tvivel också gått mycket starkt tillbaka. Om ingen ting göres för att vidmakthålla några av dessa torrängar i den gamla slåtterhävden, kommer de raskt att växa igen med enris, där de inte har ödelagts genom betning. De nyssnämnda örterna kommer då ganska snart att förvandlas till allt större rariteter, i fara att helt försvinna på samma sätt som fjädergräset. I fall som dessa, där en viss typ av hävdad mark, här slåtterängen, utgör den huvudsakliga växtplatsen, är en vanlig fridlysning utan egentligt värde; det är själva brukningssättet som måste bibehållas eller upplivas på nytt.</p> <p>Allt detta innebär att vad som i bästa fall och endast med oavlåtlig omsorg kan bevaras åt framtiden blir ytterst små brottstycken av den forna blomsterprakten, den härlighet, som hörde ihop med ängsbruket. Därmed är vi komna tillbaka till utgångspunkten för denna lilla promenad på dikesrenarna mellan odling och natur: vi inser med saknad och vemod, att utvecklingens gång är obönhörlig, att i stort sett ingenting kan avvända förlusten av blommorna i bygden.</p> <p>En aprilmorgon i den klara soluppgången for jag från Falköping stora vägen åt Skara — i den gamla eriksgatans riktning — ut till tranornas land, de kilometervida öppna jordarna mellan godsen Dagsnäs och Stora Bjurum. Detta är “kulturöknen” som i sin öppenhet avslöjar alla försåt. Den passar de skygga storfåglarna på väg från fågelträsken i Afrikas hjärta till oändliga myrar under polcirkeln. De stannar här för att äta och vila. Nätterna tillbringar de stående på tuvorna långt ute i det stora Hornborgaträsket.</p> <p>I mars och början av april landar tranorna i många tusental på ön Rügen som fantastiska förband av lätta fallskärmstrupper. Framför dem ligger Östersjön. Efter ett uppehåll för vila och furagering går resan mot norr över havet och in över Sverige. Nu följes ett västligare stråk än på hösten, då Öland beröres av väldiga skaror. Lägger vi på kartan en linjal från Rügen över Västskåne, så finner vi att den pekar mot Hornborgasjön. I första hälften av april kommer tranorna hit i flock efter flock, hundratalen stiger till tusental, och strax efter mitten av månaden finns här på en gång 3000, kanske 4000 tranor.</p> <p>Vi har inom Sveriges gränser knappt ett motstycke till något så fantastiskt skönt och forntidsaktigt myllrande rikt som tranornas stora vårting i Västergötland. Dessa storfåglar mitt i bygden — det är ödemarken, det djupast gömda, som plötsligt står fram i en syn. Till den gudomliga fantasien, till det sköna spelet hör att snart, i morgon kanske, skall de tusen tranorna stiga högt under himlen och fara mot norr, in över öde mil, där tystnad står kring sommarsagan.</p> <p>Det var morgonens frid över fälten, tranorna betade i lugn på sidorna av den gärdesväg vi följde med bilen. De anade som vanligt ingenting om sambandet mellan en bil och en människa. För dem är bilen lika menlös och ofarlig som en flodhäst i Afrika. För oss är bilen ett gömsle som låter oss dröja så nära de härliga fåglarna att vi kan se huvudets blodröda gnista, varje skiftning i fjäderdräktens färg — askgrått, silvervitt, en svagt olivbrun skuggning över ryggen, växlande med ljuset mellan vita moln.</p> <p>Vad äter tranorna? De håller till på vallarna och på den gröna höstsäden men allra helst på de stora potatisåkrarna från ifjol, där det finns tusentals potatisknölar kvarglömda i jorden. Det är nog inte själva potatisen utan snarare någonting i den, något slags larver eller puppor, som tranorna vill åt. Säkert är att maskar, snäckor och andra smådjur spelar stor roll i deras matordning, även om de också plockar i sig en del grönt — klöver, sädesbrodd och sådant.</p> <p>Det är ljum vind och i vinden är doft av jord, av mark som vaknar. Det är en sådan aprildag, då våren går på djupet. Vi känner det med fröjd, vi andas djupt och fyller lungorna med denna milda, jordmättade luft. Spoven känner det; han rör sig uppåt mot vindens flöde, vingarna spelar och ut över vårmarken porlar hans mjuka, klara flöjtsolo. Och tranorna känner det: de dansar med nigningar, sirliga steg och svajande vingslag. Detta är den berömda trandansen. Framför oss har vi ett tusental tranor på de mörka fälten. Här och där i denna folkmängd av fåglar uppstår helt mjukt men plötsligt en dans; det är fjädrande språng och vingflykt i förening. Mellan luftsprången djupa nigningar, då dansören kan fatta en rispinne på marken och lekfullt kasta den i luften. Mjuka steg som förvandlas till flykt, en rörelse utan tyngd, svävande lätt som vinden — detta är dansens, själva dansrörelsens mening, det är vad dansen vill men inte kan hos oss jordtunga människor. Extasen springer över från fågel, till fågel, de graciösa rörelserna kulminerar i en parning: i ett par flyktiga sekunder tecknar sig framför oss en bisarr dubbelfigur med kråmande linjer och fyra fläktande vingar.</p> <p>Så dansar sex, åtta, kanske tio tranor en tur här, en tur där, följd av ett makalöst jubel då fåglarna två och två, hane och hona, faller in i takt efter varandra och flätar ihop sina stämmor till långa, rungande växelrop.</p> <p>Nå, vi rullar vidare utan att störa, utom synhåll för tranorna. När vi lämnar bilen vid en gård söder om Hornborgasjön står aprilhimlen genomskinligt blå, genomströmmad av sol, genomdallrad av tranornas avlägsna hårda lockrop över det underliga, liksom förvridna, övergivna landskap som alltjämt bär namnet Hornborgasjön — till minne av en förlorad sjö.</p> <p>Hornborgasjön ligger mitt i en urgammal odlingsbygd, den gränstrakt till Falbygden som över Gudhems klosterägor innefattar sjömarken, för att längst i norr under Billingen förena sig med cisterciensernas Varnhem. Så mycket underligare är det att närmast kring sjön möta fattigdom, ödslighet, raserade kyrkor, övergivna gårdar, alla tecken till förvirring och förfall.</p> <p>Långt ute mot den forna stranden finner man på en åker de obetydliga resterna av Hångers kyrka, ett av medeltidens många nu försvunna gudshus kring Hornborgasjön. Det var — utom Hånger — Bjärka, Sätuna, Hornborga och Bolum. Den täta kransen av kyrkor vittnar ovedersägligt om Hornborgabygdens betydelse vid övergången till kristen tid.</p> <p>Bogårdsmuren är på samma gång ett odlingsröse, hopfogat av tusentals kullerstenar till en grå ring kring den vigda jorden. Här inom muren blommar nu en grupp av almar, kanske avkomlingar av den forna kyrkogårdens träd — om det nu fanns träd på en sådan gammal kyrkogård — och där kyrkan en gång stod har några tallar gripit sig fast mellan grundstenarna.</p> <p>På ett flyttblock inom bogårdsmuren står inristat:</p> <blockquote> <p><em>Här låg Hånger kyrka.</em></p> </blockquote> <p>Det enkla är det vackra, icke minst när det gäller ett minnesmärke. De knappa orden vittnar om en tusenårig historia. Redan läget säger något väsentligt. På samma sätt som de andra nyss nämnda kyrkorna och de ännu kvarstående i Broddetorp, Bjurum, Stenum och Norra Lundby låg Hångers kyrka framskjuten mot Hornborgasjön. Det uttrycker själva grunddraget i denna bygd: sjön med dess tillgångar av fisk och fågel och — än viktigare — gräs och starr, fräken och vass åt bondens djur var hela bygdens centrum, den ofantliga samfällda ägovidd som gav bärgning och rikedom och lät Hornborgabygden bli ett underlag för kunglig makt och myndighet. Här i närheten låg kung Inge den äldres hovgård, och konungens vilorum blev Hångers kyrkogård. Han dog omkring 1110 och gravsattes här under en huggen häll, “7 fot lång och 3 fot bred” med bilden av ett svärd inristad på den flata översidan. Vid hällens båda gavlar har stått huggna kors, sådana man ser på kungagravarna vid Varnhem. Efter hundra år, omkring 1212, flyttades kung Inges stoft till Varnhem.</p> <p>Gravhällen med svärdet ligger alltjämt kvar bland vildblommorna på Hångers kyrkogård. Svärdet, rikssvärdet, är en urgammal symbol för kungamakten i Sverige liksom i andra västerländska kungadömen, med säkerhet äldre än kronan. Rikets högsta sinnebild, kvarglömd här i gräset, förstärker den underliga stämningen av något övergivet, något upplöst och förlorat.</p> <p>Den gamla kyrkovallen har ett ståtligt läge med fri utblick åt alla håll. I nordost drar Billingen, i söder Mösseberg sina raka platålinjer under himlen. Närmast omkring sig har man åkern, som nu i april dagen luktar mustigt av nyspridd gödsel. Ner mot sjön kan man följa ett ofantligt odlingsröse, sju åtta meter i bredd och flera hundra meter långt — ett monument över svensk odlargärning, ett av de otaliga i detta den steniga markens hemland på jorden. Det leder ner och grenar sig kring några ödetomter, redan på långt avstånd synliga genom sina urgamla halvdöda fruktträd och ett par väldiga oxlar, en gång i tiden vårdträd över denna boplats.</p> <p>Den försvunna gårdens namn var Hovgården. En halvt igenstörtad källare av sten och en väldig spiselmur vittnar om ansenlig bebyggelse. Man tror sig här stå inför resterna av kung Inges hovgård. Själva gårdsnamnet och det faktum att konungen fick sin gravplats vid Hångers kyrka talar för en sådan uppfattning.</p> <p>Namnet Hovgården saknas redan på den gamla generalstabskartan, uppmätt 1880-1881. Fruktträdens och oxlarnas tillvaro visar att gården då ganska nyligen måste ha varit bebodd. Man undrar vad som har tvingat husfolket härifrån och misstänker att det på något vis har hängt ihop med den första sjösänkningen, som gjordes på 1870-talet. En blick på Hovgårdens hushållning i gammal tid låter ana ett sådant sammanhang. Av en kartbeskrivning från 1793 får man veta att gården hade 92 tunnland äng, det vill här säga kärrängar och mader. Man läser vidare: Och “gifwa dessa i medel måttiga år tre-hundrade stackar hö.” Detta var före vallodlingens genombrott helt enkelt en omistlig tillgång. Här fanns de resurser som lät en brukare klara det svåraste problemet i dåtida lanthus hållning, kreaturens underhåll genom en lång vinter. 1870-talets sjösänkning torde ha ryckt bort eller väsentligt förminskat denna grundläggande tillgång och därmed berövat gården dess kraft att leva.</p> <p>Ännu längre ut mot sjön finns ytterligare en ödetomt med några husgrunder och en ladugård i ruiner. Där utanför ligger den urtappade sjön, eller rättare sjöbottnen, ett misshandlat och skändat stycke av Sveriges land, övergivet av fågel och fisk, igengrott av björksly och vide, odugligt, onyttigt för både djur och människor.</p> <p>Det är ett ohyggligt faktum att hela tjugusex kvadratkilometer av vårt ärvda land har ödelagts på detta vis genom det mästerprov i okunnighet och ovetenhet om de enklaste naturförhållanden som bär namnet Hornborgasjöns sänkning.</p> <p>De halvdöda vassarna, den uttorkade maden, de öde gårdarna, bygden som en gång slöt sig vackert och rikt omkring givmilda sjö marker men nu vänder sitt ansikte från en fördärvad sjö — allt detta illustrerar i en tragiskt tillspetsad form den metamorfos inom svensk lanthushållning som har skett. En fornsvensk enhet av bygd och natur har slitits sönder. I stället för att grunda sin hushållning på Hornborgasjön med dess mader och kärrängar och dess rikedom av fågel och fisk har man här liksom på andra håll i vårt land prövat nya metoder — och nya problem. Det gamla bondebrukets förbund med naturen, med vattnet och de översilade ängarna har förvandlats till sin motsats, ett stridsläge. Det är endast följdriktigt att bygdens möte med sjön i nutiden ter sig som en krigsskådeplats. Där striden för tillfället skenbart har avstannat, råder samma förvirring, samma tragiska tystnad som på krigets valplatser. Det är långt igen tills läkedomen når sin fullbordan i en ny bygdebild.</p> <p>Tvärs över åkrarna sydväst om Hornborgasjön går Dagsnäsåsen i form av en lång rad mjukt rundade kullar förbi gården Dagsnäs och vidare ut i den sumpiga ödemark som är Hornborgasjön i nutiden. Klädda av rik lövskog sträcker sig åskullarna flera kilometer ut i träsket och slutar med en spets eller udde, som bär namnet Ore nabb.</p> <p>Dagsnäsåsen har en gång som andra rullstensåsar utgjort en naturlig väg; i forntidens och medeltidens Sverige följde man gärna dessa torra, självgrusade vägbankar över kärr och moras. Då jag en april dag häromåret gick ut till Ore nabb såg jag verkligen att åsryggen under sin jämna, fina gräsvall gömmer en väg, obefaren sedan långt tillbaka i tiden. Denna väg, märkbar som en utplattning, en avfasning av “getaryggen”, löper kulle upp och kulle ner och sänker sig till sist med åsen ut under träskets yta. Den pekar mot nordost, mot Varnhem, och hade otvivelaktigt sin fortsättning över vattnet till den rika klosterbygden.</p> <p>Det var egendomligt att stå där på en av de höga åskullarna och se ut över Hornborgaträsket. Vårens häftiga snösmältning hade fyllt detta milsvida sjöbäcken på nytt, och för en kort tid, ett par flyktiga aprilveckor, blänkte forntidens Hornborgasjö som en minnesbild i verkligheten: vattnet stod öppet ända in under åsen och speglade den vilda oredan av hassel, ek, lind — stenåldersskogen. Våren hade återskapat en tidigare strandlinje, ungefärligen den kontur som finns angiven på den gamla generalstabskartan.</p> <p>Plötsligt såg jag långt där ute mellan videsnår och guldgula bladvassar en älg, en tung gammal älgtjur, som vandrade fram helt makligt och allt emellanåt stannade för att beta i videt. Mörk och urtidsaktig gick han där i träsket, det plaskade och skvalade omkring honom: jag hörde intet ljud, men såg hur vattnet stänkte upp och blixtrade i solen. En blå kärrhök strök fram över videbanden i vacklande och vaggande jaktflykt. Tranor seglade högt i rymden över detta underliga, halvt overkliga landskap.</p> <p>Det var en förvillad och förvillande syn, en sista mäktig bild av ett stycke natur som dör, men till det yttersta behåller ett drag av storhet. Till vänster om älgen syntes en öppen kanal, som skar linje rakt genom vide och vass. Det var en av de ofantliga avloppsgravar som nu löper kors och tvärs genom den gamla sjöbottnen, samlar upp flödvattnet och år efter år skapar om den vårliga storheten till en ynkedom, en halvtorr skog av döende vassar, videsnår och eländigt björksly. Älgarna, som lockas ut i denna terräng för att smaka på videt, drunknar en efter en — ett tiotal om året! — i kanalerna med deras tvärbranta väggar; det är lätt att kasta sig i, men kan vara ytterligt svårt att komma upp ur en sådan grav.</p> <p>Detta milsvida träsk, som inte är något riktigt träsk utan ett svårt misshandlat stycke av Sverige, ligger mitt i en av våra stoltaste bygder till skam och nesa för oss alla.</p> <p>Det bittraste i denna sak, det outhärdliga är att förstörelsen, nationellt sett, sker i onödan, utan att tillföra det svenska folkhushållet annat än utgifter. Den årliga vinsten av det hela är — räknat i kronor och ören — inte tiondelen av den förlust som år efter år tillfogas de forna strandägarna. Till skulderna i denna himmels skriande bankrutt skall läggas förlusten av ett stort stycke svensk natur av ojämförligt värde, ett fågelliv som var en fröjd för ögat och ekonomiskt sett gav en icke föraktlig avkastning, vidare ett fiske som — bara det! — skulle ha givit mer pengar än de låglänta, svårdränerade, växtnäringskrävande åkrar som har vunnits från sjön. Till förlusterna hör först och sist en trevnad som för alla kringboende var ett livsvärde av stora mått.</p> <p>En junidag för ett par år sedan hade jag förirrat mig långt ut i den ledsamma småskog som fyller södra ändan av den forna sjön, mitt för Dagsnäs, Just här — på denna plats och vid denna årstid — fanns före de stora sjösänkningarna ett överflöd av liv: fåglar svärmade över sävholmarna, fisken slog till höger och vänster, och mellan blommande näckrosor speglade herrgårdsbyggnaden sin vita fasad i vattnet. Dagsnäs var en av landets vackraste gårdar. Allt detta till hör en gången tid. En halvdöd sumpmark är nu bakgrunden till det berömda godset. Men också skönheten har ett ekonomiskt värde.</p> <p>Skadegörelsen på denna natur kommer att dra med sig nya kännbara förluster, om katastrofen får tid att fullbordas. En omprövning av hela frågan har äntligen inletts. Vad man nu kräver — bland Hornborgasjöns många strandägare lika väl som bland alla naturvänner — är en praktisk lösning till rimligt pris för samtliga parter. Detta är i rättvisans namn ett anständighetskrav och en angelägenhet för hela vårt folk.</p>]]></content><author><name></name></author><category term="Gammalsverige"/><category term="Västergötland"/><summary type="html"><![CDATA[En av de sista junidagarna år 1746 kom Linné resande utmed östra sidan av Billingen ner mot Falköping. Från Skultorp finns i hans Västgötaresa denna notis:]]></summary></entry><entry><title type="html">Lagastigen</title><link href="https://carljohanrehn.github.io/multi-language-al-folio/blog/2022/lagastigen/" rel="alternate" type="text/html" title="Lagastigen"/><published>2022-08-24T17:13:16+00:00</published><updated>2022-08-24T17:13:16+00:00</updated><id>https://carljohanrehn.github.io/multi-language-al-folio/blog/2022/lagastigen</id><content type="html" xml:base="https://carljohanrehn.github.io/multi-language-al-folio/blog/2022/lagastigen/"><![CDATA[<p>Det urgamla färdstråk mellan Danmark och det inre Sverige, som har sitt namn av Lagan, börjar vid Öresund. Det börjar egentligen på två ställen, vid Sundet och vid Lagans mynning, där den viktiga kustvägen upp genom Halland och den naturliga hamnen i själva Lagaoset genom långliga tider har dragit trafiken till sig. Väsentligt sett är utgångspunkten densamma, det gamla danska väldets centrum och rikaste provinser utmed vattnet.</p> <p>Mer än en gång har jag följt den minnesrika vägen från Hälsingborg i dess olika förgreningar över eller förbi Hallandsås och upp genom den långa ådalen ända till Jönköping. Första gången, allra första resdagen, minns jag särskilt gärna. Början och bakgrunden var som alltid Öresund. Dagen var mulen. Formlösa blågrå skyar släpade ljumma sommarregn över stränderna. Färjan ångade oförtrutet av och an mellan Själland och Skåne. Stora, tunga lastångare stävade mot söder inåt Östersjön och mot norr på väg till Nordsjön och Atlanten. Det luktade tång och blåste långfärdsvind, frihetsvind, farväl. Jag vet ingen vattenled så festlig som detta Öresund. Det förenar idyll och stor marin på ett helt annat sätt än skärgården.</p> <p>Mot Själlands kontur såg jag Kronborg lyfta sina spiror, och över den skånska landbacken avtecknade sig Kärnans tunga försvarstorn. Den synen ger något väsentligt i en tusenårig historia. Det var samma rike, samma politiska makt, som reste dessa borgar på ömse sidor om vattnet. Danmark behärskade Sundet och stränderna. Från kärntornet i sin höga borg kunde rikets herre och konung överblicka de folkrika landsdelarna kring Sundets silvergata. Men i nordost var utsikten stängd av tjocka skogar. Där tog hans välde slut. Riksgränsen var själva den öde marken mellan Skånes bygder och Smålands. Sådan var hela den långa gränsen; Halland, Skåne och Blekinge hade skogen i ryggen mot Sverige. Fästet, Hälsingborg, hade sin front mot land, berett att taga emot stötar över dessa rikets utmarker.</p> <p>Men genom de tjocka, svårgenomträngliga gränsskogarna öppna de ådalarna sina vägar. Mörrumsån och Helgeån pekade rätt in i Sydsmålands lövrika sjöområde, och västkustälvarna visade vägen till hjärtat av Götaland. Samfärdseln sökte det bästa väglandet vid sidan av själva floden, som på långa sträckor var full av forsar och fall och snarast utgjorde ett hinder. När man talar om t. ex. Laga eller Nissastigen, får man komma ihåg detta. Själva färdleden kunde bitvis löpa ganska långt från vattendraget, ibland på någon bred höjdrygg mellan dalskårorna. Sommar- och vintertrafiken var av helt olika slag. Under sommaren var forntidens och medeltidens väg en ridstig, som gick över fast mark, gärna rullstensåsar och sandmoar. Överallt där det var möjligt förvandlades stigen till en vattenled; man red i stort sett alltid från den ena landningsplatsen, båtstaden, till den andra. All tung trafik fick passa vintern, begagna isen och snön. Vad vintervägarna betydde i forna tider kan svårligen överskattas; i en vildmark full av mossar, kärr och sjöar gav kölden och snön fast underlag och lätt före. Vintervägarna var också genvägar i jämförelse med sommarens slingrande ridstigar.</p> <p>Efter de första invandrarna följde rövarband, fredliga handelsmän, krigshopar i brokig blandning. Invandringsvägarna blev handelsleder och härvägar; krig är också samfärdsel, och det är obestridligt att skandinavismens äldsta historia är skriven, låt vara i svett och blod, på dessa stigar.</p> <p>De första vägmilen spänner över rika bygder, från Hälsingborg mot Hallandsås och de forna gränsskogarna. Slätten ligger saftigt, ätbart grön i olika kulörer. Allt frodas — höstvete, vårvete, oljeväxter, korn och havre, vallar som de skönaste önskedrömmar för en uppsvensk lantman, tjocka fällar av klöver. Denna växtprakt verkar invuxen i landskapet, den ser ut att sedan gammalt vara hemma här. Det är överraskande, nästan förvirrande att få veta raka motsatsen: Mårten Sjöbeck har påvisat att allt detta är nytt, att Hälsingborgsslättens frodighet är en skapelse av de sista hundra åren.</p> <p>Vad fanns då förut?</p> <p>Urkunderna — kartor, beskrivningar i samband med skiften eller försäljningar o. s. v. — vittnar om följande:</p> <p>Ännu i början av 1800-talet bestod Hälsingborgs- och Ängelholms slätterna ungefär till hälften av ofantliga betesmarker, gemensamma för byarna runt omkring dem. De lägre partierna var våta ängar, delvis bevuxna med “surskog”. Ängsmarken tjänade i första rummet till slåtter. Surskogen, som bestod av pil, sälg och även ask, gav löv åt djuren, ris till bränsle och en del gagnvirke. Naturligtvis fanns det åkermark vid byarna, men i landskapet spelade åkern en obetydlig roll i jämförelse med de ofta milsvida betesmarkerna. Med andra ord: dessa slättbygder var i stort sett likartade med bondebygderna längre söderut i Skåne och i Danmark.</p> <p>De stora samfällda betesområdena gick här under benämningen hed; det var Ylles hed, Kylte hed och så vidare. Med all säkerhet var de ofta bevuxna med ljung; redan på Hälsingborgsslätten mötte man de mörka, vidöppna ljunghedar som bredde ut sig över nästan hela Hallandsås, över de halländska kustbergen och på ömse sidor om den forna riksgränsen.</p> <p>I resenärens väg mot norr, mot Halland och det inre av Götaland lyfter sig Hallandsåsen med breda obygder, ända in i det senast förflutna århundradet ett besvärligt och rent av livsfarligt hinder. Rövare huserade däruppe. Över åsen gick den viktiga postvägen från Danmark till Norge; invid gamla landsvägen mellan Margretetorp och Östra Karup läser man på en anspråkslös minnessten:</p> <blockquote> <p><em>Här blef<br/> Norske<br/> Post røwed<br/> År 1757</em></p> </blockquote> <p>Den lilla minnesstenen är intressant ur olika synpunkter. När den restes framgår ej av texten; av årtalet förstår man att det skedde mer än ett sekel efter sedan landsändan blev svensk. Hela karaktären av detta monument visar att det har rests av ortens folk; textens formulering och stavning röjer att det språk som här talades så sent som efter 1757 var snarare danska än svenska.</p> <p>Det sista postrånet inträffade på 1890-talet, och den tid, då åsen var en osäker ödemark, ligger inte längre tillbaka än att sägner om rövare och vägöverfall alltjämt berättas. Själv hörde jag talas om “gubbakarlens led” ungefär på landskapsgränsen; gubbakarlen och hans familj var dåligt folk, som hade sina händer med i sådana skumma dåd. Det var en medelålders hallänning som berättade om detta; hans morbror hade varit med och kört postdiligensen på den tiden då postiljonen alltid var beväpnad till skydd mot rövare. En munter signal med posthornet försummades aldrig när diligensen körde in vid en gästgivargård.</p> <p>På hedarna uppåt smålandsgränsen betade stutar i hundratal och stora fårahjordar. När det sedan gällde affärer, drevs fåren i flockar längs vägen över åsen till Hälsingborg. Däruppe på hedarna blev man av med ett och annat får till löst folk; det var ingenting att göra åt den saken, bara lämna sin tull och vara glad att det inte gällde mera.</p> <p>Sådant hände på Hallandsåsen ännu kring sekelskiftet. Ur dessa berättelser av alltjämt levande människor framträder en stor och kärv landskapsbild och en livsföring som verkar avlägsen. Den väldiga, djupgripande förvandling av mark och levnadsförhållanden som pågår runt omkring oss står plötsligt fram i full åskådlighet mot sin bakgrund i tiden.</p> <p>Hallandsåsens historia så långt vi känner den tillbaka ger oss besked om märkliga öden och omskiftelser. De äldsta något så när full ständiga kartorna härrör från 1600-talet. Den mest omfattande av dessa kartor utgavs år 1652, således 7 år efter freden i Brömsebro, som gjorde Halland svenskt för en tid av trettio år; freden i Roskilde kom ju snart att befästa överlåtelsen för all framtid. Denna karta, “Special Landtkort och Geographesk Taafla öffwer heela Halland”, vars upphovsman var Kietell Classon, en av 1600-talets främsta svenska lantmätare, är en ovärderlig källa till vår kunskap om Halland för trehundra år sedan.</p> <p>Carl Malmström, som på grundval av Kietell Classons karta och en mängd andra dokument har gjort en omfattande undersökning av Hallands skogar under de senaste 300 åren, anser sig med full säkerhet kunna utläsa att bokskogen har haft en mycket stor utbredning i 1600-talets Halland och vidare att de dåtida skoglösa eller trädfattiga områdena — om man undantar åker, äng, myr och om flygsand — till stor del bestod av ljunghedar. Barrskog saknades helt i landskapets sydligaste delar. Hallandsås var bevuxen med bok, ek och andra ädla lövträd.</p> <p>Men skogen förlorade terräng här som överallt i Syd- och Mellansverige, och orsakerna var desamma — allmogens hushållning, som slukade massor av ved och virke och i första hand tog sikte på boskapsskötseln; det gällde att röja och svedja för att befordra gräs växten åt djuren, som sedan själva fullbordade skogens undergång. Lövskogens mark blev ljunghed eller annan öppen betesterräng.</p> <p>Den jylländska heden är ett allbekant exempel på samma hushållning och samma stora förvandling. Så fortgick det ända till mitten av 1800-talet, då en förändrad syn på skogens värde kastade om utvecklingen. Malmström nämner att ljunghedarna i Halland vid den tiden upptog femton kvadratmil. Småland hade antagligen minst lika mycket. Men ännu efter två-, kanske tretusenårig betesgång fanns det på Hallands och Smålands ljunghedar någon enstaka ö av lövskog eller åtminstone några bokbuskar, tätklippta genom ständigt upprepad betning. Och i mossarna hittade man väldiga ekstubbar, reliker av den forna skogen.</p> <p>Ingen väg från Skåne mot den svenska norden kan tävla med vägen över Hallandsås. Där slätten lyfter sig och möter åsen, ligger Margretetorp, en gammal frejdad gästgivargård med rika traditioner, som har fått diktens form i Fredrik Bööks Historier från Hallands åsen. Vid Margretetorp har man redan en stor utsikt över slätten. Den ligger där i diset, i färger så smältande ljuva, så mänskligt levande, att man förälskad ser sig tillbaka. Det gäller att slita sig loss och följa vägen åt norr — en hålväg in under bokarna. Med ens är allting nytt: marken, en mjuk mull, täckt av boklöv, örterna utmed vägen, luften, som luktar fukt och står skälvande full av brus: en bäck, en riktig, klar öringbäck forsar genom liden.</p> <p>Vägen stiger genom denna skogsravin, och nu gäller det att passa på: där, på vänster hand, sticker gamla vägen, den gamla beryktade post- och rövarvägen, uppåt i en brant backe. Det lönar sig att följa den över åsens krön — detta sagt under förutsättning att man lämnar bilen och tar benen till hjälp. Någon hästskjuts som i farfars tid finns inte att få. Man kan för övrigt vara säker på att skjutskarlarna spara de sina hästar i de väldiga uppförsbackarna och gjorde dem sällskap till fots i sakta mak.</p> <p>Hallandsåsen låg ännu vid sekelskiftet till stor del utan skog; det var milsvida ljunghedar med kärr och mossar i sänkorna. Idag spirar ungskog, självvuxen tall och björk eller planterad ristät granskog, litet varstans i backarna. Den ödsligt stora bilden är till hälften utsuddad. Men ovanför de översta gårdarna i Simontorps by öppnar sig alltjämt den mörka heden åt höger och vänster; det är “den sorte Lyng”, som danskarna säger. Ljungen förenar sig här med den övergivna gamla vägen till en minnesbild av stark karaktär. Längre in över åsen finns andra och större rester av det forna Hallandsås. Man får vika av åt väster från gamla landsvägen och följa en obetydlig liten byväg i många krökar inåt och uppåt över åsen. Där, längst uppe, längst borta, kring enstaka gårdar, Hönalt, Kyrkhult, Brännalt, ligger ljungheden i vida sträckningar öppen och mörk som förr. Det är ett sällsamt ålderdomligt landskap, ett stycke av det gamla bondesverige, tillräckligt stort och sammanhängande för att ge oss en bild av de försvinnande ljunghedarna och av betesmarkens förhållande till inägor och bebyggelse. Kontrasten mellan ljungmörk hed och de lysande saftgröna gärdena är en fornnordisk syn som man aldrig glömmer. Ännu idag är den verklighet. Och — glädjande nog — mått och steg har vidtagits för att bevara denna ovärderliga minnesmark, i sin art den sista i vårt land.</p> <p>De danska landskapsmålarna från 1800-talets första halvdel — Dreyer, Lundbye, Dalgas och andra — ger oss en uppenbarelse av vad vi har förlorat. Den mark, den jord som här träder emot oss i stilla byar, öppna fälader, ljungbruna sträckningar är bondens och betesdjurens miljö, enkelt och självklart utformad av århundradens arbetshävd — det gamla odlingslandskapet i lugn, mänsklig förtrolighet. Det är lyckligt att det tidiga 1800-talets målare i Danmark hade öga för själva marken på en tid då man återgav utan avsikt, utan program, bara i glädjen att se.</p> <p>Vårt eget landskapsmåleri kom för sent att fästa den gamla bondebygden i bild. Det finns några undantag: Edward Bergh och Olof Hermelin, som förälskat tolkade Mellansverige, Elias Erdtman, som återgav de sista obrutna utblickarna över Hallands ljungmarker, Per Ekström, ölandssonen, Gustaf Rydberg och ett par andra Skånemålare. Men de ålderdomliga linjerna var redan störda, rymden, öppenheten över det gamla landskapet ett minne som snabbt löstes upp och försvann.</p> <p>På ljungheden var det av stor vikt att med några års mellanrum bränna av den gamla ljungen och därmed skapa nytt färskt bete. Denna ljungbränning var på samma gång ett verksamt medel att hålla heden öppen; elden dödade inte bara den grova, “förvuxna” ljungen utan också de enbuskar, tall- och lövträdsplantor som ständigt var till reds att växa upp.</p> <p>Närmast utanför Kyrkhult har ljungen ganska sent, för femton år sedan, blivit avsvedjad på det gamla sättet; där breder sig ljungmattan tät och fin, med späda skott och utan snår eller ris av något slag. I det brunvioletta fältet lyser de askvita skeletten av enbuskar, som har dödats i elden. Men längre åt väster, åt Korup och Lya, är heden halvt igenvuxen av enris, trots att den betas som förr.</p> <p>Ungefär där åsen börjar slutta mot norr löper den gamla landsvägen ihop med den nya tidens väg, en förstklassig autostrada, belagd med gatsten eller asfalt. Vid sidan av denna allfarväg mellan Skåne och Halland finns en minnespunkt i landskapet, som är väl värd en liten avstickare. Det är en ättehög från bronsåldern. Liknande grav högar bildar en lång monumental räcka upp genom de halländska kusttrakterna och markerar det forna bältet av ljunghedar ut mot havet. Under dessa högar, åtminstone en del av dem, har man i markytan funnit en sådan jordmån som efterhand utbildas under ett ljungtäcke; det betyder att heden just där högen restes låg färdig redan för tretusen år sedan. Detta visar i sin tur att kustområdena utmed Västerhavet med sitt blida klimat året igenom har passat förträffligt till bete och av den anledningen mycket tidigt dragit till sig folk och kreatur. För fantasiens ögon tecknar sig återigen, liksom vid Bolmers högar på Söderslätt, bronsålderns boskapsskötande bönder, det herrefolk, vars praktfulla utrustning av vapen, bohag och allehanda prydnadsting man har funnit i högar som dessa.</p> <p>Bakgrunden till detta minnesmärke över bronsålderns människor och hushållning är idag en rikt skogklädd sluttning, men på själva högen har ljungheden ett sista fäste; där trampar man en matta av ljung och kråkris, och några blåklockor nickar i vinden från havet. Bortom de bokskogar, som på 1600-talet klädde Hallandsås, måste ha funnits medeltida, ja förhistoriska hedar.</p> <p>Där man står på högens välvning, har man framför sig en väldig tavla: hela den mångmila, sydhalländska slätten, kustens flygsandsfält och hedmarker, nu täckta av skog, Laholmsbuktens oförlikneligt vackra båge av sand och därutanför havet, som i skumvita bränningar tecknar en upprepning av den sköna bågkonturen.</p> <p>Det är en av Sveriges stora utsikter — “hava alltså de gamle”, säger Linné på Öland, “utvalt till lägerställe den vackraste prospekt”.</p> <p>Tvärs genom kustslätten går Lagan ut mot havet. Strandvägen — <em>Via regia igennem Halland</em>, som den fordom kallades — övergår floden just där den nedersta forsen sätter stopp för sjöfarten. “Då man ankommande emot Laholm öfverser dess läge, så synes den slingrande Lagaån likasom famna staden.” Så heter det i en hallandsbeskrivning från början av 1800-talet. Tvärs över detta kringflutna landparti, medeltidens Lagaholm, löper strandvägen, buren av ett par broar länge den enda fasta förbindelsen över den vattenrika ån. Först i början av 1800-talet tillkom ännu en bro, vid Knäred.</p> <p>Allt detta medförde att Lagaholm blev en knutpunkt av första ordningen, starkt befäst redan i början av historisk tid. Det blev också en brännpunkt i krigisk bemärkelse, genom århundraden utsatt för plundring och ödeläggelse från både svensk och dansk sida.</p> <p>De rester av Lagaholm som ännu är synliga, härrör från tidigt 1600-tal. Det är bastioner av huggen gråsten. Av gråsten är också kraftverksbyggnaden, som ligger infattad mellan de åldriga murarna. Det hela — ruinerna och kraftstationen mitt i älven — bildar en märklig syntes av gammal och ny tid. Kraftverket har spärrat vägen från havet för den lax som sedan urminnes tider har stigit till lek i Lagan. Flodbädden ligger tom kring Lagaholm. Men själva vallgraven har blivit omgjord till odlingsdammar för laxynglet, och kring vattenflödet, som nu mullrar i turbinerna, kring maskinhallen, bastionerna och hela den lilla staden svävar en stämning av fredlig arbetsdag.</p> <p>Från strandvägen, den stora vägen mot norr, mot Göta älv och Norge, avgrenades redan i förhistorisk tid de viktiga färdleder som följer hallandsåarna och tidigt har fått namn av dem. Viskan och Ätran ledde trafiken in mot Falbygden, de berömda Nissa- och Lagastigarna förde i sista hand till Jönköping.</p> <p>Det synes oklart om den äldsta vägen från Laholm uppåt Lagadalen har gått fram på norra eller södra sidan av vattendraget. Så mycket är säkert, att Knäred, som ligger på nordsidan, beröres av denna väg. Vi får komma ihåg att ingen bro har funnits här förrän på 1800-talet. Den djupt nedskurna och före kraftstationernas tid strida, forsande älven måste i nära nog hela sitt lopp genom Halland ha varit ett besvärligt hinder för trafik från sydsidan.</p> <p>Vid Knäred är man redan inne i “markerna”, det forna <em>ingen mans land</em> som en gång var gränsen mellan danskt och svenskt välde.</p> <p>Dessa marker var ännu på 1800-talet ett landskap av öppna hedar med spridda rester av skog i backarna och torvmossar eller kärr i sänkorna. Den betydligt föråldrade generalstabskartan, uppmätt för över 100 år sedan, utgör just på grund av sin ålder ett värde fullt historiskt dokument. Den visar norr om Knäred väldiga tomma områden mellan mossarna — otvivelaktigt ljunghedar. Idag finns inga tomrum här; kilometer efter kilometer trampar man sin cykel genom tät, planterad skog, tall och gran i olika åldrar. Av ljunghed ser man ingenting — jo, en och annan liten fläck i skogen, någon enda öppen backe, mörk av ljung, guldblommig av ginst.</p> <p>Bortåt en mil norr om Knäred ligger byn Kälshult på en hög kulle. Gårdarna, fem hemman, är byggda tätt ihop som förr, ty ingen kunde ju tvingas att flytta sin gård ut på heden. Inägorna kläder den rundade kullen. Mellan de många och långa stenmurarna ligger äng och åker omfamnade av den ädlaste lövgrönska, lindar, lönnar och vildaplar. Det är gott om hassel i odlingsrösena. Ängen blommar tusenfalt med konvaljer, gökärt och allt vad juni har av fägring och färger. Rågen mänger sin eggande doft med den varma vinden. Det hela är något sällsamt ursprungligt, det skönaste av allt skönt under himlen, hemmets mark i förbund med en vänlig natur.</p> <p>Mellan Kälshult och grannbyn Sövdared sticker ljungheden fram med en bred flik över steniga backar; på denna punkt urskiljer man ännu något av den gamla bilden, ett landskap av samma art som det inre av Hallandsås. Men storheten, de väldiga måtten är borta också här i de forna gränsmarkerna.</p> <p>Över Småland och ner mot Halland flög Nils Holgersson, sittande på en kråkas rygg. Ju längre han kom åt sydväst, desto ödsligare såg det ut därnere på jorden. “Till sist tyckte han, att han for fram över ett riktigt ökenland, där han inte såg annat än mossar och hedar och enbackar.” Vad han såg var Sunnerbo ryar.</p> <p>Ordet <em>ryar</em> är pluralis av <em>ry</em>, som böjes på samma sätt som by, således <em>ryn</em> eller <em>ryen</em>, <em>ryarna</em>. En ry var en trädlös mark, oftast bevuxen med ljung. Ryn, det var just ljungheden. Ingen människa i Sunnerbo sade <em>ljunghed</em> ett ord som var okänt i folkspråket lika väl som <em>löväng</em>. Det gäller åtminstone här nere i sydvästra Småland. Det gamla ordet hed har tydligen försvunnit ur folkmun för att återigen tas upp i modern tid. Det ingår här i två ortnamn, Finnheden och Tönnersjöheden, av vilka det första är urgammalt och det sistnämnda antagligen ganska nygjort.</p> <p>Sunnerbo ryar var gemensamhetsbeten för angränsande gårdar och byar, som måste ha tett sig ungefär som de små gårdarna på Hallandsås: gröna oaser i ett mörkt, öppet ljunglandskap. Dessa ofantliga betesmarker räckte också till åt mängder av djur från andra trakter. Hit vallades årligen långa karavaner av stutar och andra ungkreatur många mils väg, bl. a. från Göteryd. På ryarna betade dessutom stora flockar av får från olika håll. För uppfödningen av oxar, i äldre tid en småländsk huvudnäring, måste ryarna ha spelat en väsentlig roll.</p> <p>Genom detta ljungens gamla rike i de forna gränstrakterna reste jag en sommar i sällskap med ett par ortskunniga personer, kronojägaren Victor Bengtsson och en hans namne från Breared. Vi färdades i åtskilliga krokar genom Breared, Vrå, Torpa, Hinneryds och Nöttja socknar — fattiga och avlägsna trakter men i reskamraternas erinring belysta av ungdomens sken kring allt och alla. Det var en försvunnen värld som steg fram i deras berättelser.</p> <p>Ljungryen var orrarnas önskeland. I tidiga aprilmornar bubblade orrspelet hundrastämmigt därute i horisonten. “Våroxen” var det solglinder som låg över rybackarna i stilla, granna vårdagar. Ryens blommor, det var mosipporna, de gula slåtterfibblorna, backtimjan och först och sist den röda ljungen. Årets höjdpunkt var ljungblomningen, ljungdraget som det hette för binas och honungens skull: med backtimjan, som har en stark och god lukt, gned man in kuporna för att bina, när de svärmade, skulle anta dem, stanna kvar och trivas. Ett par tunnland av den öppna ljungryen kunde ge försörjning åt ett bisamhälle. Men ljungen måste hållas ung och livskraftig; det skedde genom svedjandet, ljungbränningen, som ju i första hand höll betet vid makt.</p> <p>Uppgifter som dessa — ett bisamhälle på två tunnland av de många tiotusende — ger oss bakgrunden till ett meddelande i kung Valdemars jordebok, att skatten i vissa delar av Halland utgick i honung.</p> <p>Ljungen gav inte bara ett gott bete och en riklig honungsskörd, den lämnade också ett foder, som under nödvintrar var ovärderligt. För något öre per kilo köptes ljungen på rot, avverkades och skickades vida omkring. Ännu under missväxtåret 1941 förekom sådan ljungtäkt; den gav bönderna goda förtjänster, särskilt på avverkning och körning. Men så pass långt fram i tiden fanns det inte många som kunde sälja någon ljung. Och när vi nu reste vägen fram, såg vi just ingenting annat än ungskogar av tall och gran, sådda eller planterade.</p> <p>Den ene av mina reskamrater hade själv som skolpojke tagit del i den stora förvandlingen. Han hade varit med i ett planteringslag och kom mycket väl ihåg hur arbetet gick till. Första kedjan av ungdomar hade till uppgift att hacka hål i marken, efter dem kom plantörerna, var och en med en knippa plantor och en pinne, som tjänade till att forma och fördjupa hålet med. Mycket viktigt var det att trycka till jorden kring varje planta — den detaljen hade särskilt stannat i minnet. Vi passerade just den skog han talade om — nu 35-årig, redan halvvuxen.</p> <p>På tio, femton år växer sig en tall fem, sex meter hög. Vid den åldern är den redan ett träd som skymmer. Miljoner sådana träd skjuter i vår tid upp över de sista ljungbackarna. Det är, som jägmästare Erik Nordin har betonat, avfallet från tidigare bokskogsgenerationer som ger must åt marken här; näringsförrådet är en gåva av skogen och går till nya skogar.</p> <p>Ser man efter ordentligt, märker man att skogen kommer av sig själv, där den inte redan är planterad. På varenda kulle lyser i den snärjiga ljungen små plantor av björk och rönn, här och där står späda tallar och granar, och på de frodiga årsskotten kan man se att de växer raskt. Till och med något så fint som en ung vildapel fann jag där i ljungen. Tydligt märker man alltså, att ljungen alls ej utestänger skogen. Det var vi människor som höll marken öppen, indirekt genom betesdjurens åverkan på varje ung planta och direkt genom att med vissa mellanrum bränna av ljungen. När det nu är slut med ljungbränning och betesgång, kan ingenting hindra skogen att återta herraväldet. Ett par årtionden härefter skall det knappt vara möjligt att hitta ett spår av dessa mångmila gränshedar. Ljunghedens förvandling till skogsmark är förvisso en utomordentlig ekonomisk vinst. Men därmed försvinner ett på sitt sätt storartat element i den forna landskapsbilden.</p> <p>Våra färder genom Sunnerbo härad medförde också en annan upplevelse, ett nästan hemskt intryck av den utrymning och avfolkning som i nutiden snabbt fullbordas inom avlägsna bygder över hela Syd- och Mellansverige. På en timme passerade vi ett tjugotal övergivna torpställen och skogsgårdar, som alla var bebodda och brukade för sextio — sjuttio år sedan. En lövljusning i skogen, den sista dröjande avtoningen av åker och äng, mosshöljda odlingsrösen, kanske resten av en spiselmur — det var allt vad som fanns kvar av en hel svensk bygd. Här i Småland, icke minst på statens domäner, påskyndas målmedvetet den boskillnad mellan skogsbruk och jordbruk som är en tidens företeelse.</p> <p>Mellan Knäred och Markaryd är Lagadalen helt omskapad av kraftindustrien. Det snabba älvloppet har förvandlats till en stor sjö med sund och fjärdar mellan uddar och öar — en ny vattenvärld, där drillsnäppan har gjort sig hemmastadd vid stranden och kniporna lyser, svarta och vita, i skogens spegelbild. Naturen strävar att läka de färska såren och skapa igen. Men den nybildade sjön är en lydig slav åt den kraftstation, som, vitgrå och klossig, gör sig bred i dalporten; om kvällarna, när kraftförbrukningen stiger, tappar man ut vattnet, så att vattenytan sjunker en meter eller mera.</p> <p>Till Lagakröken och Markaryd går från Hälsingborg en genväg, som tidigt blev huvudvägen upp mot Götaland. Den löper tätt under Hallandsåsens innersta, östligaste del, den branta Åsljungaklippan. Här kan man lämna bilen för en stund och söka sig upp på klippan, som ger en väldig utsikt, en orientering i stort. Hela den mångmila tavlan är ett enformigt hav av ljusgrön lövskog — bok, ek, björk — i mjuka böljor ända bort under himlen i sydväst, där Söderåsen ligger som en disblå rand. Till höger, dubbelt längre bort, syns en ännu ljusare strimma; det måste vara Själland.</p> <p>Detta är skogsmattan, sådan man drömmer den i en vision av Forntidsskåne. Man tänker på ett par ord om dessa gamla gränsmarker som finns att läsa hos Adam av Bremen, vars stora verk från 1000-talet ger oss en bild av nordiska förhållanden vid slutet av forntiden. Adam skriver: “där finns djupa skogar och mycket ofarbara berg, varigenom man måste färdas från Skåne till Götaland.”</p> <p>Dessa skogar har sedermera under många hundra år varit utglesade till öppna hedar och fäladsmarker. Men skogen har kommit tillbaka och tätnat igen. Det är förunderligt att nutiden kan ge en sådan samlad jättebild av den forna lövskogsvärlden. De synliga gläntorna med saftigt grön åkervall och röda hus kan räknas på ena handens fingrar. Denna glesbebyggda ödemark var snapphanarnas skogsrike; det var ej danskt, det var ej svenskt, det vägde mellan båda, kunde man säga med en lätt omformning av de Tegnérska diktraderna. När man ser en sådan skogstavla, väldig som de norrländska, förstår man att skogen i gammal tid var gräns mellan riken.</p> <p>Mitt i bilden lägger landsväg och järnväg in huvudaxeln i detta landskap, sydväst — nordost; det är färdvägen mellan Danmark och Sverige. Den tusenåriga trafikleden har bevarat sin betydelse; än i denna dag är Lagastigen den stora kontinentalvägen, den är Europaväg 4, en viktig pulsåder mellan kontinenten och det inre Sverige. Nu är vägstråket utbyggt med järn eller asfalt; man är oberoende av väder och årstider och den tunga trafiken dånar fram på landsväg och järnväg natt och dag året igenom. Det låter som fanfarer genom skogarna.</p> <p>På en halvtimme reser man idag från Åsljunga över Smålands gränsen till Markaryd i Sunnerbo härad. Förr tog det en halv dag. Markaryd är ett betecknande namn: ett ryd, en röjning i marken, gränsskogen. Så ter det sig fortfarande, fast samhället är fyllt av modern ambition och växtkraft. Runt den högst nutidsmässiga bebyggelsen sluter skogen sin krets, till och med trängre och tätare än förr.</p> <p>En stor händelse är mötet med Lagan. Det inträffar strax norr om Markaryd, där älven gör sin krök åt väster mot Halland och Kattegatt. Här beträder man alltså Lagastigen i egentlig bemärkelse; från denna punkt går vägen vidare genom Lagadalen uppåt landet, inåt Sverige, ända till Jönköping.</p> <p>I ett enda slag förändrar sig landskapet vid detta möte med floden. Mörkret, fattigdomen viker, och Lagan lyser fram med snabba flöden, bred och vattenrik mellan praktfulla lövskogsbryn. Det är som ett lyckligt leende. Vid denna anblick begriper man, ja, upplever organiskt vad ett flodlopp, ett dalstråk som detta verkligen betyder. Det var i den nya skapelsen efter isens döda tid en härväg för allt levande, för de anryckande massorna av växter och djur. Rätt snart var människan med i det myllrande följet, besatt av samma drift att utvidga sin domän, erövra och uppfylla en ny värld.</p> <p>Vägen från Markaryd över Ljungby mot Värnamo leder ur gränsskogen in i hjärtat av ett urgammalt svenskt folkland. Jordanes, den gotiske historieskrivaren, som på 500-talet ger oss de första samlade uppgifterna om sveaväldet, nämner att söder om detta rike följer en hop av skilda nationer, bland dem Theustes, tjustborna, och Finnaithae, finnhedsborna. Detta Finnheden numera Finnveden omfattar sydvästra Småland och innesluter Lagadalen. Namnet Finnheden tyckes snarare syfta på heden, de samfällda skogs- och betesmarkerna, än på själva bygden, där bredden över det hela och de lövrika sluttningarna talar om mänskligt arbete genom långa, mycket långa tider.</p> <p>Jag tror, att ju äldre man blir, ju mera vänder man sin håg från ödemarken till bygden. Det är, efter ungdomens äventyr i det obekanta, en naturlig återkomst till hemmets mark. Nu ser man den mot en stor bakgrund och känner igen den, men förklarad. Allt det gamla välbekanta har fått en ny dimension, den fjärde, den som hör ihop med minnet och har sin storhet av förgängelsen på samma sätt som kärleken. Då är Lagastigen en väg att färdas. Trafiken dånar där, men det stör inte. Fullt tydligt hör man ändå de lågmälda orden i det språk som själva marken talar.</p> <p>En hällkista lyfter sina stenflator över hagens gräs och ormbunkar. Obeskrivligt ren och vacker är denna syn mellan björklöv och nävervita stammar. Fulländad är föreningen av människoverk och natur. Ett bronsåldersröse eller en ättebacke från järnåldern ger liv åt markens kontur. En runsten, rest av en vikingason, talar om män som har fallit i England. En borg, murad av kullersten, skymtar vid stranden mellan eklöv och svärdsliljor. Den påminner om vakttjänst och försvar vid medeltidens väg över vatten och isar. På krönet tätt vid den nya vägen ligger en skans från 1600-talet, de sista brödrakrigens tid. Gammal odling går ihop med marken, den väver in sina mönster i naturens egna, och den vävnaden, på en gång tusenårig och ung som våren själv, det är den som kallas Sverige.</p> <p>Vid sådana syner förstår man den djupa enheten mellan markens växtlighet och dessa minnesmärken. Man begriper vad en utgrävning, en allt för synlig restaurering kan ställa till: ett våldförande, ett skändande av just detta samband. Av den historiska marken, levande för känsla och fantasi, blir en museal sevärdhet, kall och nutidsmässig.</p> <p>Allt känns förtroligt. Man är hemma. Kring röda hus, kring åker och äng sluter sig hagmarken med björkar och grönt gräs — vår barndoms och ungdoms glada valplats, levande av människor och djur, av vänliga, långdraget ekande lockrop och muntert slammer av byttor och ämbar framåt kvällen, när korna trängdes vid ledet till mjölkfållan.</p> <p>Detta är den svenska bilden — för var och en som kommer från söder något alldeles nytt, en ny ton, ett nytt drag i landskapet.</p> <p>Varför möter man här inte betesparken som i Skåne, inte tallhagen och den öppna heden som på Gotland och på Hallandsås? Gammalt bondebruk ligger bakom vad vi ser; det gäller Gotland, Skåne och västkusten lika väl som Småland. Vad är skillnaden?</p> <p>Man har pekat på en olikhet i hushållningen: här inne i landet har marken fått vara i fred för vinterbetning, som har en ödeläggande verkan på all skog. De kalla snörika vintrarna skyddade växtligheten. Tall och gran stod sig bättre än lövskogen mot de betande djuren. Inom granens domäner tarvades en direkt mänsklig insats för att säkra betet. Ett av dess resultat var hagmarken. Ett annat var de goda skogsbeten, man åstadkom med eldens hjälp, genom svedjebruket.</p> <p>Men allt detta tillhör en gången tid. Det är avspeglingen av det gamla vi ännu ser i det ljusa Småland, det som snart skall bli det mörka. Landskapets framtid är skogen, barrskogen.</p> <p>Betesskötseln i gamla svenska bondebygder har ej tillbörligt uppmärksammats. Så mycket vet man dock att den innefattade ständiga röjningar och en gallring av trädbeståndet, särskilt gran och tall. Kreaturens försörjning under sommarhalvåret var väsentligen grundad på hagmarken och på skogsbetena, som bar upp fäbodväsendet. Att hagmarkshävden var ett försvarsarbete mot den påträngande barrskogen, det visste man nogsamt i gamla tider; betecknande är talesättet: det är en dålig bonde, som inte kan hålla skogen från gården.</p> <p>Tudelningen mellan betesmark och slåttermark var strängt genomförd. Liksom i Skåne spårar man ett tydligt samband mellan de gamla byarna och sidvallsängen, den sanka slåttermarken. Också i Småland är höfångsten tidigast knuten till mader, kärr och vattenrika ängar. Men ett viktigt komplement gör sig gällande här i de gamla götiska landskapen och i stora delar av Svealand; det är slåttern på fastmark. I den mån sidvallsängar saknades fick hårdvallsängen den rika utbildning som tillförde landskapet dess vackraste drag. Så snart man närmar sig eller överskrider den forna gränsen till Götaland, möter man därför själva lustgården i svenska bygder, den löv- och blomsterrika ängen — eller åtminstone några dyrbara rester av sådan härlighet. Lagadalen med stränderna kring Vidöstern ger än idag en minnesbild av denna gammalsvenska ordning. Ett gott exempel är den stora gården Toftaholm.</p> <p>Egendomen ligger på östra sidan av sjön och beröres intimt av Lagastigen, som i äldre tider var en vatten- eller vinterväg på Vidöstern, i nutiden är en bred asfalterad landsväg. Otaliga människor passerar varje år genom godsets ägor, lövrika vackra sluttningar mot sjön, bevuxna med ek och lind. Det är vad alla kan se och glädja sig åt vid en snabb genomfart. Men den som gör sig omaket att stanna och titta närmare på terrängen med öar och stränder, finner vid Toftaholm något i hög grad betecknande för tidens omskiftelser och den övergång till ett nytt kulturlandskap som i Skåne och Halland snart är fullbordad men i Småland befinner sig i ett dramatiskt, ofta smärtsamt högspänt stadium.</p> <p>Äldre personer här vid Toftaholm kan berätta att hela den kuperade sluttningen öster om vägen och själva gården var slåttermark ännu vid sekelskiftet 1900. Det var över hundra tunnland hårdvallsäng med öppna slåtterytor mellan ek, lind och hassel och med en prakt av ängsblommor som vi idag knappt kan föreställa oss. Dessa väldiga ängar krävde noggrann skötsel. Röjning av uppväxande buskar och träd fick aldrig eftersättas; arbetet skulle utföras så att slåtterytorna så småningom försköts i förhållande till träd och buskar, som gjorde god nytta på olika sätt. De drog upp näring ur djupare jordskikt och lät den komma gräset till godo genom lövfallet. Av stor vikt var också tillgodogörandet av trädens löv som foder; lövtäkten spelade i dessa ängar en roll, som gott kunde mäta sig med höslåttern. Det gällde vid alla röjningar att skona ask och lind, som gav värdefullt löv. Björken var också uppskattad för den sakens skull; närmast gårdarna såg man — och ser på sina ställen än idag — björkar som beskurits för lövtäkt. De har ett säreget utseende, med kronan grenad i flera stammar som en mångarmad ljusstake. På längre avstånd från gård och grund fällde man björkarna och tog lövet till vara. Detsamma gjorde man över lag med asparna, som också lämnade ett gott lövfoder. Höstens fallna löv fick vintern igenom ligga kvar på marken och ge näring ifrån sig. När det sedan på våren var ordentligt urlakat, skulle det räfsas ihop och brännas, ett ganska besvärligt arbete.</p> <p>Ingenting återstår idag av dessa omfångsrika ängar, de är samt och synnerligen förvandlade till beteshagar eller igenvuxna med skog. En förlust, och en väsentlig sådan, är redan ett faktum: ängens blommor är försvunna.</p> <p>Som ett minne av den forna prakten välver sig lövträdens kronor över hela sluttningen ner mot Vidöstern. De växer friare och vackrare i vår tid än fordom, eftersom de nu får stå i fred för lövkniven. Men i skuggan gömmer sig några lindar, som i hela sin uppenbarelse vittnar om det forna. De kryper och ormar sig som djurbeläten över mossa och ormbunkar. Det är otaliga somrars lövtäkt som har format dessa underliga träd.</p> <p>I närheten av gården fanns under sommarmånaderna intet bete åt djuren. Omkring den 1 juni bar det därför iväg med alla de hundra korna till ett ställe som kallades Ånäset, långt ute på skogen. Där fanns vidsträckta goda beten och en ladugård för alla dessa kor med mejeri under samma tak. Svin och kalvar fick också följa med för att dricka vassla och skummjölk och njuta goda dagar. Det var “stort flytte” och stor fröjd alldeles som i Nordsverige, när människor och djur, ivriga och förväntansfulla, drar iväg upp “till budom”, till fäbodarna. Det var ju också samma sak här i Småland som däruppe i det stora skogslandet under fjällen. Denna flyttning med djuren vid Toftaholm har haft sin motsvarighet på olika håll både i Småland och i de mellansvenska landskapen. Det visar att ett fäbodväsen i gamla tider har funnits också i sydligare trakter. De många namnen på <em>säter, boda, bodarna</em> och <em>vallen</em> säger detsamma.</p> <p>Sommaren 1902 flyttade man för sista gången till Ånäset. En del ungdjur fick sedan beta på trakten, så länge där fanns gräs att hitta. Nu är sommarladugården för länge sedan riven och betesmarkerna igenvuxna. Det är skog alltihop, säger de gamla vid Toftaholm.</p> <p>Det är egendomligt tjusande att höra talas om denna småländska fäbodflyttning. Ännu något årtionde skall en och annan gammal sockenbo kunna berätta om sin ungdoms sommarliv i skogen. Sedan är det glömt, ty nästa släktled behöver ingenting komma ihåg i trycksvärtans och radions tidevarv.</p> <p>Norr om Toftaholm, ungefär mitt i Vidöstern, ligger en stor ö. Den upptar nästan hela bredden av sjön och lämnar bara ett smalt sund på vardera sidan. En färjeförbindelse skall förr ha funnits över dessa sund; därav vill man härleda namnet, Färjansö. Säkert är att trafiken genom sunden i gammal tid har varit betydande och just här vid Färjansö har korsats av en farled tvärs över sjön. Toftaholm var i äldre medeltid en viktig och väl befäst ort vid Lagastigen; den äldsta borgen, nu en ruinhög av hopfallna kullerstensmurar, ligger på en liten holme, Husholmen, i sundet mot Färjansö.</p> <p>Nutidens trafik, som försmår vattenlederna, har lämnat dessa öar och holmar åt den stora friden. Husholmen är en vildmark, ett enda snår av nästan ogenomträngligt lövverk kring och över de åldriga murarna. Men Färjansö ger än idag ett förunderligt levande begrepp om den medeltidsbygd som slöt sig kring vattenleden. Hela den sydliga delen av ön består av de vackraste hagmarker, väl hävdade som i det forna Småland. Man stiger ur båten vid en strand, där smaragdgröna gräsplaner med betande djur sträcker sig ut till vattnet mellan enbuskar och väldiga hängbjörkar. Markytan är behagligt utjämnad av djurens tramp och gräsvallen tätklippt av långvarig betning. Det är en landskapstavla av Edward Bergh, upplevd i daggig, sommardoftande verklighet — det arkadiska landskapet i dess lätta, skira, fornsvenska gestaltning. Betesdjuren, som väl i tusen år sommar efter sommar har färjats ut till ön, har sin betydelsefulla del i markens hävd. Välskötta hagmarker av sådan utsträckning är redan en sällsynthet.</p> <p>Norrut på Färjansö möter en annan sida av Gammalsverige. Här fanns stora mader och våtängar, som fick lämna en dryg anpart av vinterfodret. En enda sådan våtäng, tillhörig Toftaholm, drog hela 48 slåtterdagsverken, om räfserskorna räknades lika med liemännen. Det mesta av dessa vattenrika ängar har efter Vidösterns sänkning på 1860-talet så småningom förvandlats till åker, men alltjämt finns det slåtterhävdade ytor på Färjansö, och en hel flock ängslador — madhus, som smålänningen säger — står kvar härute. Sådana “höstängar” med gråa lador, i Norrland ännu en vanlig syn, tillhör i Sydsverige snart historien.</p> <p>Färjansö med hagmarker och höstängar är en vördnadsvärd rest av uråldrig lanthushållning, ett dyrbart och sällsynt kulturminne. Men det erkännes ej som sådant, saknar skydd och skall inom kort gå förlorat. En framtid skall anklaga oss för vårt slentrianmässiga tänkande, som ej fattade situationen medan tid var.</p> <p>Ovanför Vidöstern förvandlar sig Lagadalen till väldiga sandmoar, en ytterst enformig, flack terräng, som i forna tider utgjorde ett gott vägland för trafiken. Här går den gamla Lagastigen förbi Taberg och Lagans källa, över vattendelaren ner mot Jönköping.</p> <p>En dag i mitten av juni stod jag vid den lilla tjärn i skogen, där Lagan rinner opp. Jag stod på en tuva i gungflyets kant mot det brunklara vattnet. Därute på tjärnen låg en småskrakhona med tre ungar. De gula näckrosorna blommade. En skogssnäppa skrek gällt i tystnaden. Den mjuka sommarluften var fylld av en stark doft — skvattram. Detta var högst uppe, djupast inne i smålandsskogen. Ingenting såg jag av allt det som tillhör människornas värld. Och ändå stryker Lagastigen, den uråldriga färdvägen, tätt förbi. Över tallmon och den starrkantade blanka tjärnen låg, fullt hörbar, en ton av trafiken därute på vägen. Det var morgonfrisk natur och modern vardag i samma lyssnande ögonblick. Är inte detta, mer än något annat, tjusningen i vår tillvaro här i ett nordligt hörn av världen?</p> <p>Bortom det långdragna motorsurret hörde jag knirkandet av en tung resvagn. Delar av Lagastigen, de gamla sträckningarna, kallas än idag diligensvägen. Jag såg mycket väl den höga karossen och innanför fönstrets ruta mellan fransar och svängande tofsar ett pfalziskt huvud, en otålig men ändå tålig resenär. Genom resvagnens slammer hördes tramp av många hästar, ivrigt, festligt som alltid — svenskt eller danskt rytteri allt efter skiftena i den långa strid som blev en lång fred. Och hela tiden lyssnade jag efter fotsteg i sanden, i den knarrande kalla snön — en oändlig gles rad av gestalter i skymningen, genom tjock, farlig skog, på stigen längs efter åsen, på vita vintervägar över kärr och sjöar alla på väg mot norr, inåt Sverige.</p>]]></content><author><name></name></author><category term="Gammalsverige"/><category term="Skåne"/><category term="Halland"/><category term="Småland"/><summary type="html"><![CDATA[Det urgamla färdstråk mellan Danmark och det inre Sverige, som har sitt namn av Lagan, börjar vid Öresund. Det börjar egentligen på två ställen, vid Sundet och vid Lagans mynning, där den viktiga kustvägen upp genom Halland och den naturliga hamnen i själva Lagaoset genom långliga tider har dragit trafiken till sig. Väsentligt sett är utgångspunkten densamma, det gamla danska väldets centrum och rikaste provinser utmed vattnet.]]></summary></entry></feed>